<!DOCTYPE html>


<html xmlns="http://www.w3.org/1999/xhtml">
  <head>
    <meta http-equiv="Content-Type" content="text/html; charset=utf-8" />
    
    <title>27. To the Brethren on Maintaining Unity &mdash; BESA 1 documentation</title>
    
    <link rel="stylesheet" href="../../_static/basic.css" type="text/css" />
    <link rel="stylesheet" href="../../_static/pygments.css" type="text/css" />
    <link rel="stylesheet" href="../../_static/bootswatch-2.3.2/simplex/bootstrap.min.css" type="text/css" />
    <link rel="stylesheet" href="../../_static/bootstrap-2.3.2/css/bootstrap-responsive.min.css" type="text/css" />
    <link rel="stylesheet" href="../../_static/bootstrap-sphinx.css" type="text/css" />
    
    <script type="text/javascript">
      var DOCUMENTATION_OPTIONS = {
        URL_ROOT:    '../../',
        VERSION:     '1',
        COLLAPSE_INDEX: false,
        FILE_SUFFIX: '.html',
        HAS_SOURCE:  true
      };
    </script>
    <script type="text/javascript" src="../../_static/jquery.js"></script>
    <script type="text/javascript" src="../../_static/underscore.js"></script>
    <script type="text/javascript" src="../../_static/doctools.js"></script>
    <script type="text/javascript" src="../../_static/js/jquery-1.11.0.min.js"></script>
    <script type="text/javascript" src="../../_static/js/jquery-fix.js"></script>
    <script type="text/javascript" src="../../_static/bootstrap-2.3.2/js/bootstrap.min.js"></script>
    <script type="text/javascript" src="../../_static/bootstrap-sphinx.js"></script>
    <link rel="top" title="BESA 1 documentation" href="../../index.html" />
    <link rel="up" title="BM Or. 8810, 15-90" href="index.html" />
    <link rel="next" title="28. To Matthew" href="28.html" />
    <link rel="prev" title="26. On Transgressing the Laws of God and the Precepts of the Fathers" href="26.html" />
<meta charset='utf-8'>
<meta http-equiv='X-UA-Compatible' content='IE=edge,chrome=1'>
<meta name='viewport' content='width=device-width, initial-scale=1.0, maximum-scale=1'>
<meta name="apple-mobile-web-app-capable" content="yes">

  </head>
  <body role="document">

  <div id="navbar" class="navbar navbar-inverse navbar-fixed-top">
    <div class="navbar-inner">
      <div class="container">
        <!-- .btn-navbar is used as the toggle for collapsed navbar content -->
        <button class="btn btn-navbar" data-toggle="collapse" data-target=".nav-collapse">
          <span class="icon-bar"></span>
          <span class="icon-bar"></span>
          <span class="icon-bar"></span>
        </button>

        <a class="brand" href="../../index.html">
          SO&#39;S BESA CORPUS</a>
        <span class="navbar-text pull-left"><b>1</b></span>

        <div class="nav-collapse">
          <ul class="nav">
            <li class="divider-vertical"></li>
            
                <li><a href="http://marcion.sourceforge.net/dictionary/coptic.html">Dictionary</a></li>
            
            
              <li class="dropdown globaltoc-container">
  <a role="button"
     id="dLabelGlobalToc"
     data-toggle="dropdown"
     data-target="#"
     href="../../index.html">CORPUS <b class="caret"></b></a>
  <ul class="dropdown-menu globaltoc"
      role="menu"
      aria-labelledby="dLabelGlobalToc"><ul class="current">
<li class="toctree-l1 current"><a class="reference internal" href="../index.html">Codex A / MONB.BA</a><ul class="current">
<li class="toctree-l2"><a class="reference internal" href="../K_965/index.html">K. 965</a><ul>
<li class="toctree-l3"><a class="reference internal" href="../K_965/6.html">6. <em>On Strife in the Community</em></a></li>
<li class="toctree-l3"><a class="reference internal" href="../K_965/7.html">7. <em>On Eschewing Evil</em></a></li>
</ul>
</li>
<li class="toctree-l2"><a class="reference internal" href="../Ryl_63/index.html">Ryl. 63</a><ul>
<li class="toctree-l3"><a class="reference internal" href="../Ryl_63/35.html">35. <em>A Denunciation of an Erring Nun</em></a></li>
</ul>
</li>
<li class="toctree-l2"><a class="reference internal" href="../ZoegaCCIV/index.html">Zoega CCIV</a><ul>
<li class="toctree-l3"><a class="reference internal" href="../ZoegaCCIV/1.html">1. <em>On Vigilance</em></a></li>
<li class="toctree-l3"><a class="reference internal" href="../ZoegaCCIV/2.html">2. <em>Exhorations</em></a></li>
<li class="toctree-l3"><a class="reference internal" href="../ZoegaCCIV/11.html">11. <em>To an Erring Monk</em></a></li>
<li class="toctree-l3"><a class="reference internal" href="../ZoegaCCIV/12.html">12. <em>Reproofs and Monastic Rules</em></a></li>
<li class="toctree-l3"><a class="reference internal" href="../ZoegaCCIV/13.html">13. <em>To Aphtonia</em></a></li>
<li class="toctree-l3"><a class="reference internal" href="../ZoegaCCIV/14.html">14. <em>To Antinoe</em></a></li>
</ul>
</li>
<li class="toctree-l2 current"><a class="reference internal" href="index.html">BM Or. 8810, 15-90</a><ul class="current">
<li class="toctree-l3"><a class="reference internal" href="20.html">20. <em>To Mary, Mother of John, and Talou</em></a></li>
<li class="toctree-l3"><a class="reference internal" href="21.html">21. <em>To Nuns who are Disrupting the Community</em></a></li>
<li class="toctree-l3"><a class="reference internal" href="22.html">22. <em>To Mary, Sister of Matai</em></a></li>
<li class="toctree-l3"><a class="reference internal" href="23.html">23. <em>On Theft and Deceitful Behaviour</em></a></li>
<li class="toctree-l3"><a class="reference internal" href="24.html">24. <em>On Stealing from the Sick</em></a></li>
<li class="toctree-l3"><a class="reference internal" href="25.html">25. <em>To Thieving Nuns</em></a></li>
<li class="toctree-l3"><a class="reference internal" href="26.html">26.  <em>On Transgressing the Laws of God and the Precepts of the Fathers</em></a></li>
<li class="toctree-l3 current"><a class="current reference internal" href="">27. <em>To the Brethren on Maintaining Unity</em></a></li>
<li class="toctree-l3"><a class="reference internal" href="28.html">28. <em>To Matthew</em></a></li>
<li class="toctree-l3"><a class="reference internal" href="29.html">29. <em>To Antinoe</em></a></li>
<li class="toctree-l3"><a class="reference internal" href="30.html">30. <em>To Herai</em></a></li>
<li class="toctree-l3"><a class="reference internal" href="31.html">31. <em>On Those who Have Renounced Their Constancy</em></a></li>
<li class="toctree-l3"><a class="reference internal" href="32.html">32. <em>To Herai</em></a></li>
<li class="toctree-l3"><a class="reference internal" href="33.html">33. <em>Besa&#8217;s Defence against Unjust Accusations</em></a></li>
<li class="toctree-l3"><a class="reference internal" href="34.html">34. <em>Continuation of Besa&#8217;s Defence</em></a></li>
</ul>
</li>
</ul>
</li>
<li class="toctree-l1"><a class="reference internal" href="../../codexB/index.html">Codex B / MONB.BB</a><ul>
<li class="toctree-l2"><a class="reference internal" href="../../codexB/Insinger57/index.html">Insinger 57</a><ul>
<li class="toctree-l3"><a class="reference internal" href="../../codexB/Insinger57/8.html">8. <em>On Sins of the Tongue</em></a></li>
</ul>
</li>
<li class="toctree-l2"><a class="reference internal" href="../../codexB/Paris130(1)_8-13/index.html">Pris 130(1), 8-13</a><ul>
<li class="toctree-l3"><a class="reference internal" href="../../codexB/Paris130(1)_8-13/3.html">3. <em>On the Punishment of Sinners</em></a></li>
</ul>
</li>
<li class="toctree-l2"><a class="reference internal" href="../../codexB/Paris130(1)_20/index.html">Paris 130(1), 20</a><ul>
<li class="toctree-l3"><a class="reference internal" href="../../codexB/Paris130(1)_20/9.html">9. <em>On Obedience</em></a></li>
</ul>
</li>
<li class="toctree-l2"><a class="reference internal" href="../../codexB/Paris130(1)_21/index.html">Paris 130(1), 21</a><ul>
<li class="toctree-l3"><a class="reference internal" href="../../codexB/Paris130(1)_21/10.html">10. <em>On Obedience</em></a></li>
</ul>
</li>
<li class="toctree-l2"><a class="reference internal" href="../../codexB/ZoegaCCV/index.html">Zoega CCV</a><ul>
<li class="toctree-l3"><a class="reference internal" href="../../codexB/ZoegaCCV/4.html">4. *On Repentence</a></li>
<li class="toctree-l3"><a class="reference internal" href="../../codexB/ZoegaCCV/5.html">5. <em>On Faith, Repentance, and Vigilance</em></a></li>
</ul>
</li>
<li class="toctree-l2"><a class="reference internal" href="../../codexB/ZoegaCCVI/index.html">Zoega CCVI</a><ul>
<li class="toctree-l3"><a class="reference internal" href="../../codexB/ZoegaCCVI/15.html">15. <em>On Lack of Food</em></a></li>
<li class="toctree-l3"><a class="reference internal" href="../../codexB/ZoegaCCVI/16.html">16. <em>On a Famine</em></a></li>
<li class="toctree-l3"><a class="reference internal" href="../../codexB/ZoegaCCVI/17.html">17. <em>Admonitions to Sinners</em></a></li>
<li class="toctree-l3"><a class="reference internal" href="../../codexB/ZoegaCCVI/18.html">18. <em>To Sinful Nuns</em></a></li>
<li class="toctree-l3"><a class="reference internal" href="../../codexB/ZoegaCCVI/19.html">19. <em>On the Sinfulness of the Community</em></a></li>
</ul>
</li>
</ul>
</li>
<li class="toctree-l1"><a class="reference internal" href="../../codexC/index.html">Codex C</a><ul>
<li class="toctree-l2"><a class="reference internal" href="../../codexC/BM175/index.html">BM 175</a><ul>
<li class="toctree-l3"><a class="reference internal" href="../../codexC/BM175/36.html">36. <em>On Individual Responsibility for Sins</em></a></li>
<li class="toctree-l3"><a class="reference internal" href="../../codexC/BM175/37.html">37. <em>On the Responsiblities of the Superiors in a Convent</em></a></li>
</ul>
</li>
</ul>
</li>
<li class="toctree-l1"><a class="reference internal" href="../../codexD/index.html">Codex D</a><ul>
<li class="toctree-l2"><a class="reference internal" href="../../codexD/ZoegaCCVII/index.html">Zoega CCVII</a><ul>
<li class="toctree-l3"><a class="reference internal" href="../../codexD/ZoegaCCVII/38.html">38. <em>A Catechesis Commemorating Shenoute</em></a></li>
</ul>
</li>
</ul>
</li>
<li class="toctree-l1"><a class="reference internal" href="../../codexE/index.html">Codex E</a><ul>
<li class="toctree-l2"><a class="reference internal" href="../../codexE/ZoegaCCXXXVIII/index.html">Zoega CCXXXVIII</a><ul>
<li class="toctree-l3"><a class="reference internal" href="../../codexE/ZoegaCCXXXVIII/39.html">39. <em>To a Nun in Charge in a Convent</em></a></li>
</ul>
</li>
</ul>
</li>
<li class="toctree-l1"><a class="reference internal" href="../../codexF/index.html">Codex F</a><ul>
<li class="toctree-l2"><a class="reference internal" href="../../codexF/Paris130(5)_127/index.html">Paris 130(5)</a><ul>
<li class="toctree-l3"><a class="reference internal" href="../../codexF/Paris130(5)_127/40.html">40. <em>Fragment</em></a></li>
<li class="toctree-l3"><a class="reference internal" href="../../codexF/Paris130(5)_127/41.html">41. <em>To the Dignitries and People of the Villages</em></a></li>
</ul>
</li>
</ul>
</li>
<li class="toctree-l1"><a class="reference internal" href="../../codexG/index.html">Codex F</a><ul>
<li class="toctree-l2"><a class="reference internal" href="../../codexG/Michigan158-22/index.html">Michigan 158/22</a><ul>
<li class="toctree-l3"><a class="reference internal" href="../../codexG/Michigan158-22/42.html">42. <em>To Sinful Nuns</em></a></li>
</ul>
</li>
</ul>
</li>
<li class="toctree-l1"><a class="reference internal" href="../../codexH/index.html">Codex H</a><ul>
<li class="toctree-l2"><a class="reference internal" href="../../codexH/K_923/index.html">K. 923</a><ul>
<li class="toctree-l3"><a class="reference internal" href="../../codexH/K_923/43.html">43. <em>On Favouritism</em></a></li>
</ul>
</li>
</ul>
</li>
<li class="toctree-l1"><a class="reference internal" href="../../codexI/index.html">Codex I</a><ul>
<li class="toctree-l2"><a class="reference internal" href="../../codexI/Paris130(5)_42/index.html">Paris 130(5), 42</a><ul>
<li class="toctree-l3"><a class="reference internal" href="../../codexI/Paris130(5)_42/44.html">44. <em>On Forsaking Sunfulness</em></a></li>
</ul>
</li>
</ul>
</li>
</ul>
</ul>
</li>
              
                <li class="dropdown">
  <a role="button"
     id="dLabelLocalToc"
     data-toggle="dropdown"
     data-target="#"
     href="#">Page <b class="caret"></b></a>
  <ul class="dropdown-menu localtoc"
      role="menu"
      aria-labelledby="dLabelLocalToc"><ul>
<li><a class="reference internal" href="#">27. <em>To the Brethren on Maintaining Unity</em></a><ul>
<li><a class="reference internal" href="#chapter-01">Chapter 01</a><ul>
<li><a class="reference internal" href="#paragraph-01">Paragraph 01</a></li>
<li><a class="reference internal" href="#paragraph-02">Paragraph 02</a></li>
<li><a class="reference internal" href="#paragraph-03">Paragraph 03</a></li>
<li><a class="reference internal" href="#paragraph-04">Paragraph 04</a></li>
<li><a class="reference internal" href="#paragraph-05">Paragraph 05</a></li>
<li><a class="reference internal" href="#paragraph-06">Paragraph 06</a></li>
</ul>
</li>
<li><a class="reference internal" href="#chapter-02">Chapter 02</a><ul>
<li><a class="reference internal" href="#id1">Paragraph 01</a></li>
<li><a class="reference internal" href="#id2">Paragraph 02</a></li>
<li><a class="reference internal" href="#id3">Paragraph 03</a></li>
<li><a class="reference internal" href="#id4">Paragraph 04</a></li>
<li><a class="reference internal" href="#id5">Paragraph 05</a></li>
</ul>
</li>
<li><a class="reference internal" href="#chapter-03">Chapter 03</a><ul>
<li><a class="reference internal" href="#id6">Paragraph 01</a></li>
<li><a class="reference internal" href="#id7">Paragraph 02</a></li>
<li><a class="reference internal" href="#id8">Paragraph 03</a></li>
<li><a class="reference internal" href="#id9">Paragraph 04</a></li>
<li><a class="reference internal" href="#id10">Paragraph 05</a></li>
</ul>
</li>
<li><a class="reference internal" href="#chapter-04">Chapter 04</a><ul>
<li><a class="reference internal" href="#id11">Paragraph 01</a></li>
<li><a class="reference internal" href="#id12">Paragraph 02</a></li>
<li><a class="reference internal" href="#id13">Paragraph 03</a></li>
<li><a class="reference internal" href="#id14">Paragraph 04</a></li>
<li><a class="reference internal" href="#id15">Paragraph 05</a></li>
<li><a class="reference internal" href="#id16">Paragraph 06</a></li>
<li><a class="reference internal" href="#paragraph-07">Paragraph 07</a></li>
</ul>
</li>
<li><a class="reference internal" href="#chapter-05">Chapter 05</a><ul>
<li><a class="reference internal" href="#id17">Paragraph 01</a></li>
<li><a class="reference internal" href="#id18">Paragraph 02</a></li>
<li><a class="reference internal" href="#id19">Paragraph 03</a></li>
<li><a class="reference internal" href="#id20">Paragraph 04</a></li>
<li><a class="reference internal" href="#id21">Paragraph 05</a></li>
</ul>
</li>
<li><a class="reference internal" href="#chapter-06">Chapter 06</a><ul>
<li><a class="reference internal" href="#id22">Paragraph 01</a></li>
<li><a class="reference internal" href="#id23">Paragraph 02</a></li>
<li><a class="reference internal" href="#id24">Paragraph 03</a></li>
<li><a class="reference internal" href="#id25">Paragraph 04</a></li>
<li><a class="reference internal" href="#id26">Paragraph 05</a></li>
<li><a class="reference internal" href="#id27">Paragraph 06</a></li>
</ul>
</li>
<li><a class="reference internal" href="#chapter-07">Chapter 07</a><ul>
<li><a class="reference internal" href="#id28">Paragraph 01</a></li>
<li><a class="reference internal" href="#id29">Paragraph 02</a></li>
<li><a class="reference internal" href="#id30">Paragraph 03</a></li>
<li><a class="reference internal" href="#id31">Paragraph 04</a></li>
<li><a class="reference internal" href="#id32">Paragraph 05</a></li>
</ul>
</li>
<li><a class="reference internal" href="#chapter-08">Chapter 08</a><ul>
<li><a class="reference internal" href="#id33">Paragraph 01</a></li>
<li><a class="reference internal" href="#id34">Paragraph 02</a></li>
<li><a class="reference internal" href="#id35">Paragraph 03</a></li>
<li><a class="reference internal" href="#id36">Paragraph 04</a></li>
<li><a class="reference internal" href="#id37">Paragraph 05</a></li>
<li><a class="reference internal" href="#id38">Paragraph 06</a></li>
<li><a class="reference internal" href="#id39">Paragraph 07</a></li>
</ul>
</li>
<li><a class="reference internal" href="#chapter-09">Chapter 09</a><ul>
<li><a class="reference internal" href="#id40">Paragraph 01</a></li>
<li><a class="reference internal" href="#id41">Paragraph 02</a></li>
<li><a class="reference internal" href="#id42">Paragraph 03</a></li>
<li><a class="reference internal" href="#id43">Paragraph 04</a></li>
<li><a class="reference internal" href="#id44">Paragraph 05</a></li>
<li><a class="reference internal" href="#id45">Paragraph 06</a></li>
<li><a class="reference internal" href="#id46">Paragraph 07</a></li>
<li><a class="reference internal" href="#paragraph-08">Paragraph 08</a></li>
<li><a class="reference internal" href="#paragraph-09">Paragraph 09</a></li>
</ul>
</li>
<li><a class="reference internal" href="#chapter-10">Chapter 10</a><ul>
<li><a class="reference internal" href="#id47">Paragraph 01</a></li>
<li><a class="reference internal" href="#id48">Paragraph 02</a></li>
<li><a class="reference internal" href="#id49">Paragraph 03</a></li>
<li><a class="reference internal" href="#id50">Paragraph 04</a></li>
<li><a class="reference internal" href="#id51">Paragraph 05</a></li>
<li><a class="reference internal" href="#id52">Paragraph 06</a></li>
<li><a class="reference internal" href="#id53">Paragraph 07</a></li>
<li><a class="reference internal" href="#id54">Paragraph 08</a></li>
</ul>
</li>
<li><a class="reference internal" href="#chapter-11">Chapter 11</a><ul>
<li><a class="reference internal" href="#id55">Paragraph 01</a></li>
<li><a class="reference internal" href="#id56">Paragraph 02</a></li>
<li><a class="reference internal" href="#id57">Paragraph 03</a></li>
<li><a class="reference internal" href="#id58">Paragraph 04</a></li>
<li><a class="reference internal" href="#id59">Paragraph 05</a></li>
<li><a class="reference internal" href="#id60">Paragraph 06</a></li>
<li><a class="reference internal" href="#id61">Paragraph 07</a></li>
</ul>
</li>
<li><a class="reference internal" href="#chapter-12">Chapter 12</a><ul>
<li><a class="reference internal" href="#id62">Paragraph 01</a></li>
<li><a class="reference internal" href="#id63">Paragraph 02</a></li>
<li><a class="reference internal" href="#id64">Paragraph 03</a></li>
<li><a class="reference internal" href="#id65">Paragraph 04</a></li>
<li><a class="reference internal" href="#id66">Paragraph 05</a></li>
</ul>
</li>
<li><a class="reference internal" href="#chapter-13">Chapter 13</a><ul>
<li><a class="reference internal" href="#id67">Paragraph 01</a></li>
<li><a class="reference internal" href="#id68">Paragraph 02</a></li>
<li><a class="reference internal" href="#id69">Paragraph 03</a></li>
<li><a class="reference internal" href="#id70">Paragraph 04</a></li>
<li><a class="reference internal" href="#id71">Paragraph 05</a></li>
<li><a class="reference internal" href="#id72">Paragraph 06</a></li>
<li><a class="reference internal" href="#id73">Paragraph 07</a></li>
</ul>
</li>
<li><a class="reference internal" href="#chapter-14">Chapter 14</a><ul>
<li><a class="reference internal" href="#id74">Paragraph 01</a></li>
<li><a class="reference internal" href="#id75">Paragraph 02</a></li>
<li><a class="reference internal" href="#id76">Paragraph 03</a></li>
<li><a class="reference internal" href="#id77">Paragraph 04</a></li>
<li><a class="reference internal" href="#id78">Paragraph 05</a></li>
<li><a class="reference internal" href="#id79">Paragraph 06</a></li>
<li><a class="reference internal" href="#id80">Paragraph 07</a></li>
</ul>
</li>
<li><a class="reference internal" href="#chapter-15">Chapter 15</a><ul>
<li><a class="reference internal" href="#id81">Paragraph 01</a></li>
<li><a class="reference internal" href="#id82">Paragraph 02</a></li>
<li><a class="reference internal" href="#id83">Paragraph 03</a></li>
<li><a class="reference internal" href="#id84">Paragraph 04</a></li>
</ul>
</li>
</ul>
</li>
</ul>
</ul>
</li>
              
            
            
              
                
  <li>
    <a href="26.html" title="Previous Chapter: 26. On Transgressing the Laws of God and the Precepts of the Fathers"><span class="icon-chevron-left visible-tablet"></span><span class="hidden-sm hidden-tablet">&laquo; 26. On Transg...</span>
    </a>
  </li>
  <li>
    <a href="28.html" title="Next Chapter: 28. To Matthew"><span class="icon-chevron-right visible-tablet"></span><span class="hidden-sm hidden-tablet">28. To Matthew &raquo;</span>
    </a>
  </li>
              
            
            
            
            
              <li>
<div id="sourcelink">
  <a href="../../_sources/codexA/BMOr_8810_15-90/27.txt"
     rel="nofollow">Source</a>
</div></li>
            
          </ul>

          
            
<form class="navbar-form navbar-right" action="../../search.html" method="get">
 <div class="form-group">
  <input type="text" name="q" class="form-control" placeholder="Search" />
 </div>
  <input type="hidden" name="check_keywords" value="yes" />
  <input type="hidden" name="area" value="default" />
</form>
          
        </div>
      </div>
    </div>
  </div>

<div class="container">
  <div class="row">
    <div class="span12 content">
      
  <div class="section" id="to-the-brethren-on-maintaining-unity">
<h1>27. <em>To the Brethren on Maintaining Unity</em><a class="headerlink" href="#to-the-brethren-on-maintaining-unity" title="Permalink to this headline">¶</a></h1>
<p>ⲃⲏⲥⲁ ⲡⲉⲓⲉⲗⲁⲭⲓⲥⲧⲟⲥ ⲡⲉⲧⲥϩⲁⲓ̈ ⲛ̄ⲛⲉϥⲙⲉⲣⲁⲧⲉ ⲛ̄ⲥⲛⲏⲩ ϩⲙ̄ⲡϫⲟⲉⲓⲥ ·</p>
<div class="section" id="chapter-01">
<h2>Chapter 01<a class="headerlink" href="#chapter-01" title="Permalink to this headline">¶</a></h2>
<div class="section" id="paragraph-01">
<h3>Paragraph 01<a class="headerlink" href="#paragraph-01" title="Permalink to this headline">¶</a></h3>
<p>ⲉⲓ̈ϣⲁⲛϫⲟⲟⲥ ϫⲉⲭⲁⲓⲣⲉ. ⲧⲉⲛⲟⲩ ⲣⲱ ⲉϥⲧⲱⲛ ⲡⲣⲁϣⲉ ϫⲉⲁⲡⲥⲟⲗⲥⲗ̄ ϩⲱⲡ ⲉⲛⲃⲁⲗ ⲛ̄ⲛⲉⲧⲟⲩⲉϣⲡⲉⲩⲟⲩϫⲁⲓ̈ · ⲁⲩⲱ ⲉⲧⲙⲟⲕϩ̄ ⲛ̄ϩⲏⲧ ⲉϫⲙ̄ⲡⲉⲛⲧⲁⲕⲟ · ⲉⲃⲟⲗ ϫⲉⲟⲩⲛ̄ϩⲟⲉⲓⲛⲉ ⲛ̄ϩⲏⲧⲛ̄ ⲁⲩϣⲱⲡⲉ ⲉⲩⲧⲛ̄ⲧⲱⲛ ⲉⲡⲁⲥⲉⲃⲏⲥ ⲉⲧⲉⲙⲛ̄ⲧϥ̄ ⲣⲁϣⲉ ⲙ̄ⲙⲁⲩ · ⲁⲩⲱ ⲛ̄ⲑⲉ ⲙ̄ⲡⲗⲁⲟⲥ ⲉⲧⲉⲙⲛ̄ⲥⲟⲟⲩⲛ ⲛ̄ϩⲏⲧϥ̄ · ⲉⲃⲟⲗ ϫⲉⲁⲩⲟⲩⲁϩⲟⲩ ⲛ̄ⲥⲁⲡⲇⲓⲁⲃⲟⲗⲟⲥ ⲡⲉⲛⲧⲁϥⲧⲁⲕⲟ ⲛ̄ⲧⲟⲓⲕⲟⲩⲙⲉⲛⲏ ϩⲛ̄ⲛⲉϥⲛⲟⲃⲉ · ⲛ̄ⲑⲉ ⲉⲛⲧⲁϥϫⲟⲟⲥ ϫⲉⲁϩⲟⲉⲓⲛⲉ ⲅⲁⲣ ϫⲓⲛⲧⲉⲛⲟⲩ, ⲟⲩⲁϩⲟⲩ ϩⲓⲡⲁϩⲟⲩ ⲙ̄ⲡⲥⲁⲧⲁⲛⲁⲥ ·</p>
</div>
<div class="section" id="paragraph-02">
<h3>Paragraph 02<a class="headerlink" href="#paragraph-02" title="Permalink to this headline">¶</a></h3>
<p>ⲁⲩⲱ ⲁⲩⲕⲱ ⲛ̄ⲥⲱⲟⲩ ⲙ̄ⲡⲛⲟⲙⲟⲥ ⲙ̄ⲡⲛⲟⲩⲧⲉ · ⲁⲩⲟⲩⲁϩⲟⲩ ⲛ̄ⲥⲁⲡⲉⲩϩⲏⲧ ⲛ̄ⲕⲁⲕⲉ ⲉⲧⲟ ⲛ̄ϩⲃⲁ ⲙⲛ̄ⲡⲉⲩⲥⲟⲟⲩⲛ ⲛ̄ⲛⲟⲩϫ ⲉⲧⲟ ⲛ̄ⲕⲙⲏⲙⲉ · ⲙⲛ̄ⲧⲉⲩⲙⲛ̄ⲧⲥⲁⲃⲉ ⲛⲁⲩ ⲙⲁⲩⲁⲁⲩ ⲧⲁⲓ̈ ⲉⲛⲧⲁⲛⲉⲧⲛⲟⲓ̈ ϣⲟⲗⲥ̄ ⲉⲃⲟⲗ ·</p>
</div>
<div class="section" id="paragraph-03">
<h3>Paragraph 03<a class="headerlink" href="#paragraph-03" title="Permalink to this headline">¶</a></h3>
<p>ⲉⲁⲩϫⲟⲟⲥ ϫⲉⲟⲩⲟⲓ̈ ⲛ̄ⲛⲉⲧⲟ ⲛ̄ⲥⲁⲃⲉ ⲛⲁⲩ ⲙⲁ&lt;ⲩ&gt;ⲁⲁⲩ. ⲁⲩⲱ ⲛ̄ⲣⲙ̄ⲛ̄ϩⲏⲧ ⲙ̄ⲡⲉⲩⲙ̄ⲧⲟ ⲉⲃⲟⲗ · ⲟⲩⲟⲓ̈ ⲛ̄ⲛⲉⲧⲱⲡ ⲙ̄ⲡⲕⲁⲕⲉ. ⲛ̄ⲟⲩⲟⲉⲓⲛ · ⲁⲩⲱ ⲡⲟⲩⲟⲉⲓⲛ ⲛ̄ⲕⲁⲕⲉ · ⲛⲉⲧϫⲱ ⲙ̄ⲙⲟⲥ ϫⲉⲡⲉⲧⲥⲁϣⲉ ϩⲟⲗϭ̄ · ⲁⲩⲱ ⲡⲉⲧϩⲟⲗϭ̄ ⲥⲁϣⲉ ·</p>
</div>
<div class="section" id="paragraph-04">
<h3>Paragraph 04<a class="headerlink" href="#paragraph-04" title="Permalink to this headline">¶</a></h3>
<p>ⲡⲁⲡⲟⲥⲧⲟⲗⲟⲥ ⲇⲉ ⲟⲛ ϫⲱ ⲙ̄ⲙⲟⲥ ϫⲉⲁⲡⲉⲩϩⲏⲧ ⲛ̄ⲁⲧⲥⲃⲱ ⲣ̄ⲕⲁⲕⲉ ⲉⲣⲟⲟⲩ ⲉⲩϫⲱ ⲙ̄ⲙⲟⲥ ϫⲉⲁⲛⲟⲛ ϩⲉⲛⲥⲁⲃⲉ. ⲁⲩⲣ̄ⲥⲟϭ, ⲉⲛⲥⲉⲛⲟⲓ̈ ⲁⲛ ⲛ̄ⲛⲉⲧⲟⲩϫⲱ ⲙ̄ⲙⲟⲟⲩ · ⲟⲩⲇⲉ ϫⲉⲉⲩⲧⲁϫⲣⲏⲩ ⲉϫⲛ̄ⲟⲩ ·</p>
</div>
<div class="section" id="paragraph-05">
<h3>Paragraph 05<a class="headerlink" href="#paragraph-05" title="Permalink to this headline">¶</a></h3>
<p>ⲉϥⲟⲩⲱⲛϩ̄ ⲇⲉ ⲟⲛ ⲉⲃⲟⲗ ⲙ̄ⲡⲥⲱϣ · ⲙⲛ̄ⲧⲙⲛ̄ⲧϭⲁⲓ̈ⲉ ⲛ̄ⲛⲁⲓ̈ ⲛ̄ⲧⲉⲓ̈ⲙⲓⲛⲉ ⲙⲛ̄ⲧⲉⲩⲙⲛ̄ⲧⲣⲉϥⲕⲁϩⲧⲏⲩ ⲉⲣⲟⲟⲩ ⲙⲁⲩⲁⲁⲩ · ϣⲁϥϫⲟⲟⲥ ϫⲉⲉⲃⲟⲗ ϫⲉⲙ̄ⲡⲟⲩⲇⲟⲕⲓⲙⲁⲍⲉ ⲙ̄ⲡⲛⲟ&lt;ⲩ&gt;ⲧⲉ ⲉⲕⲁⲁϥ ⲛⲁⲩ ϩⲛ̄ⲟⲩⲥⲟⲟⲩⲛ. ⲁⲡⲛⲟⲩⲧⲉ ⲧⲁⲁⲩ ⲉϩⲣⲁⲓ̈ ⲉⲩϩⲏⲧ ⲛ̄ϫⲟⲟⲩⲧ. ⲉⲉⲓⲣⲉ ⲛ̄ⲛⲉⲧⲉⲙⲉϣϣⲉ · ⲉⲩϫⲏⲕ ⲉⲃⲟⲗ ⲛ̄ϫⲓ ⲛϭⲟⲛⲥ̄ ⲛⲓⲙ · ϩⲓⲕⲁⲕⲓⲁ · ϩⲓⲡⲟⲛⲏⲣⲓⲁ · ϩⲓⲙⲁⲓ̈ⲧⲟ ⲛ̄ϩⲟⲩⲟ ·&nbsp;ⲉⲩⲙⲉϩ ⲛ̄ⲗⲁ · ϩⲓϩⲱⲧⲃ̄ · ϩⲓϯⲧⲱⲛ · ϩⲓⲕⲣⲟϥ · ϩⲓϩⲏⲧ ⲉϥϩⲟⲟⲩ. ⲛ̄ⲣⲉϥⲕⲁⲥⲕⲥ̄ · ⲛ̄ⲣⲉϥⲕⲁⲧⲁⲗⲁⲗⲉⲓ · ⲙ̄ⲙⲁⲥⲧ̄ⲛ̄ⲟⲩⲧⲉ · ⲛ̄ⲣⲉϥⲥⲱϣ · ⲛ̄ϫⲁⲥⲓϩⲏⲧ · ⲛ̄ⲃⲁⲃⲉⲣⲱⲙⲉ · ⲛ̄ⲣⲉϥⲕⲱⲧⲉ ⲛ̄ⲥⲁⲡⲡⲉⲑⲟⲟⲩ · ⲉⲛⲥⲉⲥⲱⲧⲙ̄ ⲁⲛ ⲛ̄ⲥⲁⲛⲉⲩⲉⲓⲟⲧⲉ · ⲛ̄ⲁⲑⲏⲧ · ⲛ̄ⲁⲧⲛⲁϩⲧⲉ · ⲛ̄ⲟⲩⲁϩⲓϩⲏⲧ ⲛ̄ⲁⲧⲛⲁ · ⲛⲁⲓ̈ ⲉⲧⲥⲟⲟⲩⲛ ⲙ̄ⲡⲇⲓⲕⲁⲓⲱⲙⲁ ⲙ̄ⲡⲛⲟⲩⲧⲉ · ϫⲉⲛⲉⲧⲉⲓⲣⲉ ⲛ̄ⲛⲁⲓ̈ · ⲥⲉⲙ̄ⲡϣⲁ ⲙ̄ⲡ&lt;ⲙ&gt;ⲟⲩ · ⲟⲩ ⲙⲟⲛⲟⲛ ⲥⲉⲉⲓⲣⲉ ⲙ̄ⲙⲟⲟⲩ. ⲁⲗⲗⲁ ⲥⲉⲥⲩⲛⲉⲩⲇⲟⲕⲉⲓ ⲟⲛ ⲙⲛ̄ⲛⲉⲧⲉⲓⲣⲉ ⲙ̄ⲙⲟⲟⲩ :</p>
</div>
<div class="section" id="paragraph-06">
<h3>Paragraph 06<a class="headerlink" href="#paragraph-06" title="Permalink to this headline">¶</a></h3>
<p>ϩⲙ̄ⲡⲁⲓ̈ ⲇⲉ ⲟⲛ ⲛ̄ⲧⲁⲩϫⲟⲟⲥ ϫⲉϩⲉⲛⲕⲁⲕⲉ ⲇⲉ ⲛⲉ ⲛⲉϩⲓⲟⲟⲩⲉ ⲛ̄ⲛ̄ⲁⲥⲉⲃⲏⲥ · ⲁⲩⲱ ⲛ̄ⲥⲉⲥⲟⲟⲩⲛ ⲁⲛ ϫⲉⲉⲩϫⲓϫⲣⲟⲡ ⲛ̄ⲁϣ ⲛϩⲉ · ⲁⲩⲱ ϫⲉⲡⲙⲟⲩ ⲛⲁⲧⲱⲙⲧ̄ ⲉⲛⲁⲧⲥⲃⲱ · ⲛⲁⲥⲉⲃⲏⲥ ⲇⲉ ⲛⲁⲙⲟⲩ ϩⲛ̄ϩⲉⲛⲛⲟⲃⲉ · ⲛⲁⲕⲁⲑⲁⲣⲥⲓⲁ ⲛⲁⲧⲱⲗⲙ̄ ⲉⲩⲣⲱⲙⲉ ⲛ̄ⲗⲟⲓⲙⲟⲥ ϩⲛ̄ⲟⲩϩⲟⲟⲩ ⲉϥϩⲟⲟⲩ ⲙⲛ̄ⲟⲩϩⲟⲟⲩ ⲛ̄ⲑⲗⲓⲯⲓⲥ ϣⲁⲛⲧϥ̄ⲱϫⲛ̄ :</p>
</div>
</div>
<div class="section" id="chapter-02">
<h2>Chapter 02<a class="headerlink" href="#chapter-02" title="Permalink to this headline">¶</a></h2>
<div class="section" id="id1">
<h3>Paragraph 01<a class="headerlink" href="#id1" title="Permalink to this headline">¶</a></h3>
<p>ⲛⲁⲙⲉ ⲕⲁⲧⲁⲡϣⲁϫⲉ ⲙ̄ⲡⲁⲡⲟⲥⲧⲟⲗⲟⲥ ϫⲉϯⲣ̄ϣⲡⲏⲣⲉ ϫⲉⲛ̄ⲧⲉⲓ̈ϩⲉ ϩⲛ̄ⲟⲩϭⲉⲡⲏ ⲧⲉⲧⲛ̄ⲡⲱⲱⲛⲉ ⲛ̄ⲧⲙ̄ⲡⲉⲛⲧⲁϥⲧⲉϩⲙ̄ⲧⲏⲩⲧⲛ̄ ϩⲙ̄ⲡⲉϩⲙⲟⲧ ⲙ̄ⲡⲉⲭ̄ⲥ̄ ⲓ̄ⲥ̄ ⲉⲕⲉⲉⲩⲁⲅⲅⲉⲗⲓⲟⲛ. ⲉⲙⲛ̄ⲕⲉⲟⲩⲁ ϣⲟⲟⲡ ·</p>
</div>
<div class="section" id="id2">
<h3>Paragraph 02<a class="headerlink" href="#id2" title="Permalink to this headline">¶</a></h3>
<p>ⲧⲁⲓ̈ ⲟⲛⲧⲉ ⲑⲉ ⲛ̄ⲛⲁⲓ̈ ϩⲱⲟⲩ ⲧⲉⲛⲟⲩ, ⲉⲩⲡⲱⲱⲛⲉ ⲉⲃⲟⲗ ϩⲙ̄ⲡⲡⲉⲧⲛⲁⲛⲟⲩϥ. ⲉⲡ̄ⲡⲉⲑⲟⲟⲩ. ⲁⲩⲱ ⲉⲃⲟⲗ ϩⲛ̄ⲧⲁⲅⲁⲡⲏ ⲙⲛ̄ϯⲣⲏⲛⲏ · ⲉⲡⲙⲟⲥⲧⲉ ⲙⲛ̄ⲧⲙⲛ̄ⲧϫⲁϫⲉ · ⲁⲩⲱ ⲉⲃⲟⲗ ϩⲙ̄ⲡⲉⲑⲃ̄ⲃⲓⲟ ⲙⲛ̄ⲧⲙⲛ̄ⲧⲥⲧⲙⲏⲧ. ⲉⲩⲙⲛ̄ⲧϫⲁⲥⲓϩⲏⲧ ⲙⲛ̄ⲟⲩⲙⲛ̄ⲧⲁⲧⲥⲱⲧⲙ̄ · ⲁⲩⲱ ⲉⲃⲟⲗ ϩⲛ̄ⲧⲙⲛ̄ⲧⲣⲙ̄ⲣⲁϣ ⲙⲛ̄ⲟⲩⲙⲛ̄ⲧⲣⲉϥϫⲓⲥⲃⲱ · ⲉⲡⲉⲛϣⲟⲧ ⲛ̄ϩⲏⲧ ⲙⲛ̄ⲟⲩⲁⲧⲥⲃⲱ · ⲁⲩⲱ ⲉⲃⲟⲗ ϩⲛ̄ⲧⲙⲉ, ⲙⲛ̄ⲧⲙⲛ̄ⲧⲣⲙ̄ϩⲉ. ⲉⲡϭⲟⲗ ⲙⲛ̄ⲡϫⲓⲟⲩⲉ · ⲁⲩⲱ ⲉⲃⲟⲗ ϩⲙ̄ⲡⲧⲃ̄ⲃⲟ. ⲉⲡϫⲱϩⲙ̄ · ⲁⲩⲱ ⲉⲃⲟⲗ ϩⲛ̄ⲧⲇⲓⲕⲁⲓⲟⲥⲩⲛⲏ ⲧⲏⲣⲥ̄ ⲙ̄ⲡⲛⲟⲩⲧⲉ. ⲉϩⲟⲩⲛ ⲉⲧⲁⲛⲟⲙⲓⲁ · ⲙⲛ̄ⲡⲉⲕⲣⲟϥ · ⲙⲛ̄ⲧⲕⲁⲧⲁⲗⲁⲗⲓⲁ · ⲙⲛ̄ⲡⲕⲁⲥⲕⲥ̄ ⲛ̄ⲑⲉ ⲙ̄ⲡϩⲟϥ.</p>
</div>
<div class="section" id="id3">
<h3>Paragraph 03<a class="headerlink" href="#id3" title="Permalink to this headline">¶</a></h3>
<p>ⲉⲩⲧⲁⲕⲟ ⲙ̄ⲡϩⲏⲧ ⲛ̄ⲛⲉⲧⲛⲁⲡⲁⲛⲧⲁ ⲉⲣⲟⲟⲩ · ⲁⲩⲁⲡⲁⲧⲁ ⲛ̄ⲛⲉⲧⲛⲏⲩ ⲉϩⲙ̄ⲡⲉⲩϩⲏⲧ ⲉⲧⲉⲓⲛⲉ ⲙ̄ⲙⲟⲟⲩ ϩⲙ̄ⲡⲕⲁⲥⲕⲥ̄ · ⲙⲛ̄ⲧⲕⲁⲧⲁⲗⲁⲗⲓⲁ · ⲉⲩϣⲁϫⲉ ⲛ̄ⲥⲁⲛⲉⲩⲉⲣⲏⲩ · ⲉⲩϫⲱ ⲙ̄ⲡⲉⲧⲉⲛϥ̄ϣⲟⲟⲡ ⲁⲛ · ⲏ ⲛ̄ⲧⲟϥ ⲉϥϣⲟⲟⲡ. ⲉⲙⲡⲟⲩⲟⲛϩϥ̄ ⲉⲃⲟⲗ · ⲉⲁⲩϫⲟⲟϥ ⲙⲉⲛ ⲉϩⲁϩ ⲛ̄ϩⲁϩ ⲛ̄ⲥⲟⲡ ϩⲛ̄ⲟⲩⲙⲛ̄ⲧⲣⲉϥⲧⲱϩ ⲙⲛ̄ⲟⲩⲁⲡⲁⲧⲏ ⲉⲥϣⲟⲩⲉⲓⲧ ⲙⲛ̄ⲟⲩⲙⲟⲥⲧⲉ · ⲙⲛ̄ⲟⲩⲕⲱⲙϣ̄ · ⲉⲩⲥⲱⲟⲩϩ ⲛⲁⲩ ⲉϩⲟⲩⲛ ⲛ̄ϩⲉⲛⲛⲟⲃⲉ ⲉⲛⲁϣⲱⲟⲩ · ⲁⲩⲱ ⲉⲙⲡⲟⲩϫⲟⲟϥ ⲣⲱ ⲛ̄ⲟⲩⲥⲟⲡ ⲛ̄ⲟⲩⲱⲧ ⲉⲡⲉⲧⲉϣϣⲉ ⲉϫⲟⲟϥ ⲛⲁϥ · ϫⲉⲕⲁⲥ ⲉⲛⲛⲁϣⲱⲡⲉ ⲛ̄ⲁⲧⲛⲟⲃⲉ ·</p>
</div>
<div class="section" id="id4">
<h3>Paragraph 04<a class="headerlink" href="#id4" title="Permalink to this headline">¶</a></h3>
<p>ⲉⲧⲃⲉⲡⲁⲓ̈ ϭⲉ ⲛⲉⲥⲛⲏⲩ ⲙⲣⲛ̄ⲥⲁϩⲱⲛ ⲉⲃⲟⲗ ⲛ̄ⲛⲉⲓ̈ϩⲃⲏⲩⲉ ⲛ̄ⲧⲉⲓ̈ϩⲉ ⲙⲛ̄ⲛⲉⲓ̈ϣⲟϫⲛⲉ ⲛ̄ⲕⲣⲟϥ ϫⲉⲛ̄ⲛⲉⲡⲛⲟⲩⲧⲉ ϭⲱⲛⲧ̄ ⲉⲣⲟⲛ ⲛϥ̄ⲛⲟϫⲛ̄ ⲙⲛ̄ⲛⲉⲧⲣ̄ϩⲱⲃ ⲉⲧⲁⲛⲟⲙⲓⲁ · ⲁⲩⲱ ⲛϥ̄ⲛ̄ⲟⲩϩⲓⲥⲉ ⲉϩⲣⲁⲓ̈ ⲉϫⲱⲛ ϫⲓⲛⲙ̄ⲡⲉⲓ̈ⲙⲁ ⲉⲙⲡⲁⲧⲛ̄ⲡⲱϩ ⲣⲱ ⲉⲡⲙⲁ ⲉⲧⲛ̄ⲛⲁⲃⲱⲕ ⲉⲣⲟϥ. ⲡⲙⲁ ⲙ̄ⲡϩⲓⲥⲉ ⲧⲏⲣϥ̄ ⲙⲛ̄ⲡⲁϣⲁϩⲟⲙ :</p>
</div>
<div class="section" id="id5">
<h3>Paragraph 05<a class="headerlink" href="#id5" title="Permalink to this headline">¶</a></h3>
<p>ⲛⲁⲙⲉ ⲕⲁⲧⲁⲡϣⲁϫⲉ ⲙ̄ⲡⲉⲛⲉⲓⲱⲧ ⲡⲉⲛⲧⲟⲛⲧⲛ̄ ⲁⲛ ⲡⲉ ⲡⲁⲓ̈. ⲡⲉⲛⲧⲟⲛⲧⲛ̄ ⲁⲛ ⲡⲉ ⲡⲁⲓ̈ · ⲉⲃⲟⲗ ϫⲉⲛ̄ⲧⲁⲩⲧⲁϩⲙⲛ̄ ⲁⲛ ⲉⲟⲩϫⲱϩⲙ̄ ⲙⲛ̄ⲟⲩϯⲧⲱⲛ. ⲁⲗⲗⲁ ϩⲛ̄ⲟⲩⲧⲃ̄ⲃⲟ · ⲉⲧⲣⲉⲛϣⲱⲡⲉ ϩⲛ̄ⲟⲩⲧⲥⲁⲛⲟ · ⲙⲛ̄ⲟⲩϭⲓⲛⲁϩⲉⲣⲁⲧⲛ̄ ⲉⲡϫⲟⲓ̈ⲥ ⲕⲁⲗⲱⲥ ⲁϫⲛ̄ⲣⲟⲟⲩϣ ·</p>
</div>
</div>
<div class="section" id="chapter-03">
<h2>Chapter 03<a class="headerlink" href="#chapter-03" title="Permalink to this headline">¶</a></h2>
<div class="section" id="id6">
<h3>Paragraph 01<a class="headerlink" href="#id6" title="Permalink to this headline">¶</a></h3>
<p>ⲧⲉⲛⲟⲩ ϭⲉ ⲛⲉⲥⲛⲏⲩ ⲟⲩⲟⲛ ⲛⲓⲙ ⲉⲛⲧⲁⲩⲙⲉⲣⲉⲡⲟⲩⲱⲛϩ̄ ⲉⲃⲟⲗ ⲛ̄ⲧⲕⲟⲓⲛⲱⲛⲓⲁ · ⲧⲱⲕ ⲛ̄ϩⲏⲧ ⲙ̄ⲡⲣ̄ϯϩⲧⲏⲧⲛ̄ ⲉⲛⲓⲣⲱⲙⲉ ⲛ̄ⲁⲧⲥⲃⲱ ⲉⲧⲛ̄ϩⲏⲧⲧⲏⲩⲧⲛ̄ ⲉⲧϯϫⲣⲟⲡ ⲁⲩⲱ ⲉⲧⲡⲱⲣϫ̄ ⲙ̄ⲡⲥⲱⲙⲁ ⲉⲛⲉϥⲉⲣⲏⲩ. ⲕⲁⲧⲁⲡⲉⲧⲥⲏϩ · ϫⲉϣⲁⲣⲉⲟⲩⲣⲱⲙⲉ ⲉϥϭⲟⲟⲙⲉ, ϫⲟⲟⲩ, ⲛ̄ⲟⲩϯⲧⲱⲛ. ⲁⲩⲱ ϣⲁϥⲧⲙ̄ϩⲟ ⲛ̄ⲟⲩϣⲁϩ ⲛ̄ⲕⲣⲟϥ ⲛ̄ⲛⲉⲑⲟⲟⲩ · ⲁⲩⲱ ϣⲁϥⲡⲱⲣϫ̄ ⲛ̄ϩⲉⲛϣⲃⲉⲉⲣ ⲙⲛ̄ϩⲉⲛⲣⲙ̄ⲛⲏⲓ̈ ·</p>
</div>
<div class="section" id="id7">
<h3>Paragraph 02<a class="headerlink" href="#id7" title="Permalink to this headline">¶</a></h3>
<p>ⲁⲗⲗⲁ ϯϩⲧⲏⲧⲛ̄ ⲛ̄ⲧⲟϥ ⲉⲡⲉⲛⲧⲁⲡⲁⲡⲟⲥⲧⲟⲗⲟⲥ ϫⲟⲟϥ ϫⲉⲧⲛ̄ⲡⲁⲣⲁⲅⲅⲉⲓⲗⲉ ⲛⲏⲧⲛ̄ϩⲙ̄ⲡⲣⲁⲛ ⲙ̄ⲡⲉⲛϫⲟⲉⲓⲥ ⲓ̄ⲥ̄ ⲡⲉⲭ̄ⲥ̄ ⲉⲥⲁϩⲉⲧⲏⲩⲧⲛ̄ ⲉⲃⲟⲗ ⲛ̄ⲥⲟⲛ ⲛⲓⲙ ⲉⲧⲙⲟⲟϣⲉ ⲁⲧⲁⲕⲧⲱⲥ · ⲁⲩⲱ ⲉⲛⲕⲁⲧⲁⲧⲉⲥⲃⲱ ⲁⲛ ⲉⲛⲧⲁⲩϫⲓⲧⲥ̄ ⲛ̄ⲧⲟⲟⲧⲛ̄ ·</p>
</div>
<div class="section" id="id8">
<h3>Paragraph 03<a class="headerlink" href="#id8" title="Permalink to this headline">¶</a></h3>
<p>ⲁⲩⲱ ⲟⲛ ϫⲉⲧⲛ̄ⲥⲱⲧⲙ̄ ⲉⲧⲃⲉϩⲟⲉⲓⲛⲉ ϫⲉⲥⲉⲙⲟⲟϣⲉ ⲛ̄ϩⲏⲧⲧⲏⲩⲧⲛ̄ ⲁⲧⲁⲕⲧⲱⲥ ⲉⲛⲥⲉⲣ̄ⲗⲁⲁⲩ ⲛ̄ϩⲱⲃ ⲁⲛ · ⲁⲗⲗⲁ ⲉⲩⲟ ⲛ̄ⲣⲉϥⲧⲱϩ. ⲉⲩϫⲱ ⲛ̄ⲛⲉⲧⲉⲙⲉϣϣⲉ · ⲉⲩⲕⲣⲙ̄ⲣⲙ̄ ⲁⲩⲱ ⲉⲩⲕⲁⲧⲁⲗⲁⲗⲉⲓ ϩⲛ̄ⲛ̄ⲕⲗ̄ϫⲉ ⲛ̄ⲛ̄ⲥⲩⲛⲁⲅⲱⲅⲏ ⲁⲩⲱ ϩⲛ̄ⲛ̄ϩⲉⲓⲣ. ⲁⲩⲱ ϩⲛ̄ⲛ̄ⲏⲉⲓ · ⲁⲩⲱ ϩⲓⲛ̄ϫⲉⲛⲉⲡⲱⲣ. ⲁⲩⲱ ϩⲓⲛ̄ⲥⲁ ⲙⲁⲩⲁⲁⲧⲟⲩ, ⲙⲛ̄ⲛⲉⲧⲛⲏⲩ ⲉϩⲧⲛ̄ⲡⲉⲩϩⲏⲧ ϩⲙ̄ⲡⲕⲁⲥⲕⲥ̄ ⲙⲛ̄ⲧⲙⲛ̄ⲧϩⲁϩ ⲛ̄ϣⲁϫⲉ ⲉⲛⲧⲁⲥⲣ̄ϫⲟⲓ̈ⲥ ⲉⲣⲟⲟⲩ ·</p>
</div>
<div class="section" id="id9">
<h3>Paragraph 04<a class="headerlink" href="#id9" title="Permalink to this headline">¶</a></h3>
<p>ⲧⲁⲓ̈ ⲉⲛⲧⲁⲩϫⲟⲟⲥ ⲉⲧⲃⲏⲏⲧⲥ̄ ϫⲉⲛ̄ⲛⲉⲕⲣ̄ⲃⲟⲗ ⲉⲛⲟⲃⲉ · ⲉⲛⲥⲉⲁⲣⲉⲥⲕⲉ ⲁⲛ ⲙ̄ⲡⲛⲟⲩⲧⲉ · ⲁⲩⲱ ⲉⲩϯ ⲟⲩⲃⲉⲣⲱⲙⲉ ⲛⲓⲙ ·</p>
</div>
<div class="section" id="id10">
<h3>Paragraph 05<a class="headerlink" href="#id10" title="Permalink to this headline">¶</a></h3>
<p>ⲛⲁⲓ̈ ⲅⲁⲣ ⲛⲁⲙⲉ ⲛⲉⲛⲧⲁⲩϫⲟⲟⲥ ⲉⲧⲃⲏⲏⲧⲟⲩ ϫⲉϣⲁⲣⲉϩⲉⲛⲣⲱⲙⲉ ⲉⲩϩⲟⲟⲩ, ⲣⲉⲕϩ̄ⲟⲩⲡⲟⲗⲓⲥ · ⲁⲩⲱ ⲟⲛ ϫⲉⲛⲁⲓ̈ ⲛⲉ ⲛ̄ⲣⲱⲙⲉ ⲉⲧⲙⲉⲉⲩⲉ ⲉⲙⲡⲉⲧϣⲟⲩⲉⲓⲧ. ⲁⲩⲱ ⲉⲩϣⲟϫⲛⲉ ⲉⲩϣⲟϫⲛⲉ ⲙ̄ⲡⲟⲛⲏⲣⲟⲛ ϩⲛ̄ⲧⲉⲓ̈ⲡⲟⲗⲓⲥ :</p>
</div>
</div>
<div class="section" id="chapter-04">
<h2>Chapter 04<a class="headerlink" href="#chapter-04" title="Permalink to this headline">¶</a></h2>
<div class="section" id="id11">
<h3>Paragraph 01<a class="headerlink" href="#id11" title="Permalink to this headline">¶</a></h3>
<p>ⲛ̄ⲧⲱⲧⲛ̄ ⲇⲉ ⲛⲉⲧⲉⲓⲣⲉ ⲛ̄ⲛⲓⲧⲱϩ. ⲁⲩⲱ ⲉⲧⲕⲱ ⲛ̄ⲥⲱⲟⲩ ⲛ̄ⲛ̄ⲉⲛⲧⲟⲗⲏ ⲛ̄ⲛⲉⲛⲉⲓⲟⲧⲉ, ⲙⲛ̄ⲛⲉⲩⲥⲃⲟⲟⲩⲉ · ⲟⲩⲟⲓ̈ ⲛⲏⲧⲛ̄ · ⲉⲧⲉⲧⲛⲁⲣⲟⲩ, ϩⲙ̄ⲡⲉϩⲟⲟⲩ ⲙ̄ⲡϭⲙ̄&lt;ⲡ&gt;ϣⲓⲛⲉ · ⲧⲉⲧⲛ̄ⲑⲗⲓⲯⲓⲥ ⲅⲁⲣ ⲛⲏⲩ ⲙ̄ⲡⲟⲩⲉ ·&nbsp;ⲏ ⲉⲧⲉⲧⲛⲁⲡⲱⲧ ⲉⲣⲁⲧϥ̄ ⲛ̄ⲛⲓⲙ ⲉⲃⲟⲏⲑⲉⲓ ⲉⲣⲱⲧⲛ̄ ·</p>
</div>
<div class="section" id="id12">
<h3>Paragraph 02<a class="headerlink" href="#id12" title="Permalink to this headline">¶</a></h3>
<p>ⲏ ⲉⲧⲉⲧⲛⲁⲧⲟⲩⲛⲉⲥϩⲉⲛⲡⲟⲛⲏⲣⲓⲁ ⲙⲛ̄ϩⲉⲛⲥⲧⲁⲥⲓⲥ ⲛ̄ⲑⲉ ⲛ̄ⲛ̄ϣⲏⲣⲉ ⲙ̄ⲡⲉⲓ̈ⲁⲓⲱⲛ ϩⲛ̄ⲙ̄ⲙⲁ ⲉⲧⲟⲩⲁⲁⲃ ⲙ̄ⲡⲛⲟⲩⲧⲉ. ⲉⲛⲛⲁⲟⲩⲉϩⲛⲟⲃⲉ ⲉϫⲛ̄ⲛⲟⲃⲉ · ⲁⲛⲉⲓⲙⲉ ⲧⲱⲛ ϫⲉⲁⲡⲛⲟⲩⲧⲉ ⲕⲁⲁⲩ ⲛⲁⲛ ⲉⲃⲟⲗ ·</p>
</div>
<div class="section" id="id13">
<h3>Paragraph 03<a class="headerlink" href="#id13" title="Permalink to this headline">¶</a></h3>
<p>ϩⲱ ⲅⲁⲣ ⲁⲛ ⲉⲡⲉⲟⲩⲟⲉⲓϣ ⲉⲛⲧⲁϥⲟⲩⲉⲓⲛⲉ · ⲉⲧⲉⲡⲁⲓ̈ ⲡⲉ ⲉⲛϩⲙ̄ⲡⲕⲟⲥⲙⲟⲥ ϩⲙ̄ⲡⲕⲁⲓⲣⲟⲥ ⲛ̄ⲧⲉⲛⲙⲛ̄ⲧⲧⲃ̄ⲛⲏ · ⲉⲛⲙⲟⲟϣⲉ ϩⲛ̄ⲛ̄ϫⲱϩⲙ̄ · ⲙⲛ̄ⲛ̄ϯϩⲉ · ⲙⲛ̄ⲛ̄ϫⲏⲣ ⲙⲛ̄ⲛ̄ⲥⲱ · ⲙⲛ̄ⲙ̄ⲙⲛ̄ⲧⲣⲉϥϣⲙ̄ϣⲉⲉⲓⲇⲱⲗⲟⲛ ⲉⲧϫⲁϩⲙ̄ · ⲁⲩⲱ ⲉⲛⲙⲟⲟϣⲉ ϩⲛ̄ⲟⲩⲕⲁⲕⲓⲁ ⲙⲛ̄ⲟⲩⲫⲑⲟⲛⲟⲥ · ⲉⲛⲟ ⲙ̄ⲙⲉⲥⲧⲉ. ⲉⲛⲙⲟⲥⲧⲉ ⲛ̄ⲛⲉⲛⲉⲣⲏⲩ · ⲉⲛⲟ ⲛ̄ⲁⲧⲥⲱⲧⲙ̄ · ⲉⲛⲡⲗⲁⲛⲁ · ⲉⲛⲙⲟⲟϣⲉ ϩⲙ̄ⲡ̄ⲡⲉⲧϣⲟⲩⲉⲓⲧ ⲙ̄ⲡⲉⲛϩⲏⲧ · ⲉⲛⲟ ⲛ̄ⲕⲁⲕⲉ ϩⲛ̄ⲛⲉⲛⲙⲉⲉⲩⲉ · ⲉⲛⲟ ⲛ̄ⲁⲗⲗⲟⲧⲣⲓⲟⲥ ⲉⲡⲱⲛϩ̄ ⲙ̄ⲡⲛⲟⲩⲧⲉ ⲉⲧⲃⲉⲧⲙⲛ̄ⲧⲁⲧⲥⲟⲟⲩⲛ ⲉⲧϣⲟⲟⲡ ⲛ̄ϩⲏⲧⲛ̄ · ⲉⲧⲃⲉⲡⲉⲛⲧⲱⲙ ⲛ̄ϩⲏⲧ · ⲉⲁⲛⲧⲁⲁⲛ ⲙ̄ⲙⲓⲛ ⲙ̄ⲙⲟⲛ ⲙ̄ⲡϫⲱϩⲙ̄ ⲙⲛ̄ⲡⲣ̄ϩⲱⲃ ⲉⲁⲕⲁⲑⲁⲣⲥⲓⲁ ⲛⲓⲙ ϩⲛ̄ⲟⲩⲙⲛ̄ⲧⲙⲁⲓ̈ⲧⲟ ⲛ̄ϩⲟⲩⲟ ·</p>
</div>
<div class="section" id="id14">
<h3>Paragraph 04<a class="headerlink" href="#id14" title="Permalink to this headline">¶</a></h3>
<p>ⲧⲉⲛⲟⲩ ⲇⲉ ⲛ̄ⲧⲁⲩⲧⲥⲁⲃⲟⲛ ⲁⲛ ⲛ̄ⲧⲉⲓ̈ϩⲉ · ⲁⲗⲗⲁ ⲛ̄ⲧⲁⲩϯⲥⲃⲱ ⲛⲁⲛ, ϫⲉϩⲛ̄ⲟⲩϩⲟⲧⲉ ⲙⲛ̄ⲟⲩⲥⲧⲱⲧ. ⲁⲣⲓϩⲱⲃ ⲉⲡⲧⲛ̄ⲟⲩϫⲁⲓ̈ : ⲡⲛⲟⲩⲧⲉ ⲅⲁⲣ ⲡⲉⲧⲉⲛⲉⲣⲅⲉⲓ ⲛ̄ϩⲏⲧⲧⲏⲩⲧⲛ̄ ⲙ̄ⲡⲟⲩⲱϣ ⲙⲛ̄ⲡϫⲱⲕ ⲉⲃⲟⲗ ⲙ̄ⲡⲟⲩⲱϣ ·</p>
</div>
<div class="section" id="id15">
<h3>Paragraph 05<a class="headerlink" href="#id15" title="Permalink to this headline">¶</a></h3>
<p>ⲁⲩⲱ ϫⲉⲁⲣⲓϩⲱⲃ ⲛⲓⲙ ⲁϫⲛ̄ⲕⲣⲙ̄ⲣⲙ̄ ϩⲓⲙⲟⲕⲙⲉⲕ · ϫⲉⲕⲁⲥ ⲉⲧⲉⲧⲛⲁϣⲱⲡⲉ ⲛ̄ⲁⲧⲛⲟⲃⲉ, ⲁⲩⲱ ⲛ̄ⲁⲕⲉⲣⲁⲓⲟⲥ ⲛ̄ϣⲏⲣⲉ ⲙ̄ⲡⲛⲟⲩⲧⲉ ⲉⲩⲟⲩⲁⲁⲃ ⲛ̄ⲧⲙⲏⲧⲉ ⲛ̄ⲧⲅⲉⲛⲉⲁ ⲉⲧϭⲟⲟⲩϭ ⲁⲩⲱ ⲉⲧϭⲟⲟⲙⲉ · ⲉⲧⲉⲧⲛ̄ⲟⲩⲟⲛϩ̄ ⲉⲃⲟⲗ ⲛ̄ϩⲏⲧⲟⲩ ⲛ̄ⲑⲉ ⲛ̄ⲛⲓⲣⲉϥⲣ̄ⲟⲩⲟⲉⲓⲛ ϩⲙ̄ⲡⲕⲟⲥⲙⲟⲥ ·</p>
</div>
<div class="section" id="id16">
<h3>Paragraph 06<a class="headerlink" href="#id16" title="Permalink to this headline">¶</a></h3>
<p>ⲁⲩⲱ ϫⲉⲛ̄ⲧⲁⲩⲧⲉϩⲙ̄ⲧⲏⲩⲧⲛ̄ ⲉⲩⲙⲛ̄ⲧⲣⲙ̄ϩⲉ, ⲛⲉⲥⲛⲏⲩ · ⲙⲟⲛⲟⲛ ⲧⲉⲛⲙⲛ̄ⲧⲣⲙ̄ϩⲉ. ⲙ̄ⲡⲣ̄ⲧⲣⲉⲥϣⲱⲡⲉ ⲉⲩⲁⲫⲟⲣⲙⲏ ⲛ̄ⲧⲥⲁⲣⲝ̄ ⲁⲗⲗⲁ ϩⲓⲧⲛ̄ⲧⲁⲅⲁⲡⲏ ⲙ̄ⲡⲉⲡ̄ⲛ̄ⲁ̄ ⲁⲣⲓϩⲙ̄ϩⲁⲗ ⲛ̄ⲛⲉⲧⲛ̄ⲉⲣⲏⲩ ·</p>
</div>
<div class="section" id="paragraph-07">
<h3>Paragraph 07<a class="headerlink" href="#paragraph-07" title="Permalink to this headline">¶</a></h3>
<p>ⲁⲩⲱ ⲟⲛ ⲛ̄ⲧⲁⲩϩⲱⲛ ⲉⲧⲟⲟⲧⲛ̄ ⲉⲩϯⲥⲃⲱ ⲛⲁⲛ. ϫⲉⲧⲉⲛⲟⲩ ϭⲉ ⲕⲱ ⲛ̄ⲥⲱⲧⲛ̄ ⲛ̄ϩⲱⲃ ⲛⲓⲙ · ⲧⲟⲣⲅⲏ · ⲡϭⲱⲛⲧ̄ · ⲧⲕⲁⲕⲓⲁ · ⲟⲩϣⲁϫⲉ ⲛ̄ϣⲗⲟϥ ⲙ̄ⲡⲣ̄ⲧⲣⲉϥⲉⲓ ⲉⲃⲟⲗ ϩⲛ̄ⲣⲱⲧⲛ̄ · ⲙ̄ⲡⲣ̄ϫⲓϭⲟⲗ ⲉⲛⲉⲧⲛ̄ⲉⲣⲏⲩ. ⲉⲁⲧⲉⲧⲛ̄ⲕⲁⲧⲏⲩⲧⲛ̄ ⲕⲁϩⲏⲩ ⲙ̄ⲡⲣⲙ̄ⲛ̄ⲁⲥ ⲙⲛ̄ⲛⲉϥϩⲃⲏⲩⲉ · ⲁⲩⲱ ⲁⲧⲉⲧⲛ̄ϯ ϩⲓⲱⲧⲧⲏⲩⲧⲛ̄ ⲙ̄ⲡⲃⲣ̄ⲣⲉ ·</p>
</div>
</div>
<div class="section" id="chapter-05">
<h2>Chapter 05<a class="headerlink" href="#chapter-05" title="Permalink to this headline">¶</a></h2>
<div class="section" id="id17">
<h3>Paragraph 01<a class="headerlink" href="#id17" title="Permalink to this headline">¶</a></h3>
<p>ⲧⲉⲛⲟⲩ ⲇⲉ ϩⲱⲱϥ · ⲁⲛⲡⲱⲱⲛⲉ ⲙ̄ⲡϩⲁⲡ ⲉⲩⲭⲟⲗⲏ · ⲁⲩⲱ ⲡⲕⲁⲣⲡⲟⲥ ⲛ̄ⲧⲇⲓⲕⲁⲓⲟⲥⲩⲛⲏ. ⲉⲩⲥⲓϣⲉ · ⲉⲛⲥⲱϣ ⲛ̄ⲛⲉⲛⲉⲓⲟⲧⲉ · ⲁⲩⲱ ⲉⲛϫⲓϭⲟⲗ ⲉⲛⲉⲛⲉⲣⲏⲩ ϩⲙ̄ⲡⲙⲟⲥⲧⲉ ⲙⲛ̄ⲡⲙⲓϣⲉ · ⲙⲛ̄ⲡϯⲧⲱⲛ · ⲉⲧⲃⲉϩⲉⲛⲧⲣⲟⲫⲏ ⲛ̄ⲥⲁⲣⲕⲓⲕⲟⲛ · ⲉⲛϣⲁⲁⲧ ⲁⲛ ⲛ̄ⲗⲁⲁⲩ ⲕⲁⲧⲁⲧⲉⲛⲭⲣⲉⲓⲁ ·</p>
</div>
<div class="section" id="id18">
<h3>Paragraph 02<a class="headerlink" href="#id18" title="Permalink to this headline">¶</a></h3>
<p>ⲁⲩⲱ ⲕⲁⲛ ⲁⲛϣⲱⲱⲧ ⲟⲛ. ⲉⲛⲉⲓⲣⲉ ⲙ̄ⲡⲙⲉⲉⲩⲉ ⲙ̄ⲡϣⲁϫⲉ ⲉⲧⲥⲏϩ ϫⲉϩⲛ̄ϩⲉⲛⲗⲱϫϩ̄ ϩⲁⲡⲉⲭ̄ⲥ̄ · ⲁⲩⲱ ⲉⲛⲥⲱϣϥ̄ ⲙ̄ⲡⲉϩⲙⲟⲧ ⲙ̄ⲡⲛⲟⲩⲧⲉ ⲡⲁⲓ̈ ⲉⲛⲧⲁϥⲁⲁⲛ ⲛ̄ⲙ̄ⲡϣⲁ ⲛ̄ⲛ̄ⲧⲛ̄ ⲉϩⲟⲩⲛ ⲉⲡⲉⲓ̈ⲃⲓⲟⲥ. ⲉⲛⲧⲛ̄ⲙ̄ⲡϣⲁ ⲙ̄ⲙⲟϥ ⲁⲛ · ϩⲱⲥⲧⲉ ⲉⲧⲣⲉⲛϣⲱⲡⲉ ⲛ̄ϫⲣⲟⲡ ⲛ̄ⲛ̄ⲓ̈ⲟⲩⲇⲁⲓ̈, ⲙⲛ̄ⲛ̄ϩⲉⲗⲗⲏⲛ ⲙⲛ̄ⲧⲉⲕⲕⲗⲏⲥⲓⲁ ⲙ̄ⲡⲛⲟⲩⲧⲉ · ⲉⲛϯϣⲓⲡⲉ ⲛ̄ⲛⲉⲧⲉⲙⲛ̄ⲧⲁⲩ · ϩⲱⲥⲧⲉ ⲉⲧⲣⲉⲛⲉⲧϩⲏⲛ ⲉⲣⲟⲛ ⲙⲛ̄ⲛⲉⲧⲟⲩⲏⲩ ⲙ̄ⲙⲟⲛ ⲥⲱⲧⲙ̄ ⲛ̄ⲥⲉϫⲟⲟⲥ ϫⲉⲉⲓⲥⲛⲉ ϩⲱⲟⲩ ⲟⲛ, ⲥⲉⲙⲟⲥⲧⲉ ⲛ̄ⲛⲉⲩⲉⲣⲏⲩ · ⲧⲉⲩϩⲉ · ⲧⲉ ⲧⲉⲛϩⲉ · ⲛ̄ⲑⲉ ⲉⲧⲥⲏϩ ϫⲉⲉⲧⲃⲉⲧⲏⲩⲧⲛ̄ ⲥⲉϫⲓⲟⲩⲁ ⲉⲡⲁⲣⲁⲛ ϩⲛ̄ⲛ̄ϩⲉⲑⲛⲟⲥ :</p>
</div>
<div class="section" id="id19">
<h3>Paragraph 03<a class="headerlink" href="#id19" title="Permalink to this headline">¶</a></h3>
<p>ⲧⲁⲓ̈ ⲟⲛⲧⲉ ⲑⲉ ⲉⲛⲧⲁⲡⲙⲉⲣⲓⲧ ⲙ̄ⲡⲛⲟⲩⲧⲉ ⲁⲡⲁ ⲁⲑⲁⲛⲁⲥⲓⲟⲥ ϫⲟⲟⲥ ϫⲉⲡⲣ̄ⲧⲣⲉⲟⲩⲁ ⲛⲁⲩ ⲉⲣⲟⲕ ⲉⲕⲁⲥⲭⲏⲙⲟⲛⲉⲓ. ⲛϥ̄ϫⲟⲟⲥ ϫⲉⲡⲁⲓ̈ ⲡⲉ ⲡⲣⲱⲙⲉ ⲉⲧⲁⲥⲕⲉⲓ ⲉⲧⲁϩⲉⲧⲇⲱⲣⲉⲁ ⲉⲧⲏⲡ ⲉⲧⲡⲉ · ⲡⲁⲓ̈ ⲡⲉ ⲡⲙⲁⲑⲏⲧⲏⲥ, ⲁⲩⲱ ⲡⲉⲥⲃⲟⲩⲓ̈ ⲙ̄ⲡⲥⲁϩ ⲛ̄ⲣⲙ̄ⲛϩⲏⲧ · ⲡⲁⲓ̈ ⲡⲉ ⲡⲣⲱⲙⲉ ⲉⲛⲧⲁⲩⲥⲟⲧⲡϥ̄ ⲉⲃⲟⲗ ϩⲙ̄ⲡⲕⲟⲥⲙⲟⲥ · ⲉⲁⲩⲟⲡϥ̄ ⲙⲛ̄ⲛ̄ⲁⲅⲅⲉⲗⲟⲥ ⲛ̄ⲙ̄ⲡⲏⲩⲉ · ⲡⲉⲧϭⲱϣⲧ̄ ⲉⲃⲟⲗ ϩⲏⲧϥ̄ ⲙ̄ⲡⲣ̄ⲣⲟ ⲛ̄ⲧⲡⲉ, ⲉϥϩⲉⲗⲡⲓⲍⲉ ⲉⲁϩⲉⲣⲁⲧϥ̄ ⲉⲧⲟⲩⲱϥ ·</p>
</div>
<div class="section" id="id20">
<h3>Paragraph 04<a class="headerlink" href="#id20" title="Permalink to this headline">¶</a></h3>
<p>ⲁⲩⲱ ϫⲉ ⲙⲁⲣⲉϥϫⲓⲉⲟⲟⲩ ⲉⲃⲟⲗ ϩⲓⲧⲟⲟⲧⲕ̄ ⲛ̄ϭⲓⲡⲉⲭ̄ⲥ̄ · ⲙ̄ⲡⲣ̄ⲧⲣⲉⲩϫⲓⲟⲩⲁ ⲉⲣⲟϥ ⲉⲧⲃⲏⲏⲧⲕ̄ · ϥϫⲱ ⲅⲁⲣ ⲙ̄ⲙⲟⲥ ϫⲉⲡⲉⲧϯⲉⲟⲟⲩ ⲛⲁⲓ̈ · ϯⲛⲁϯⲉⲟⲟⲩ ⲛⲁϥ · ⲡⲉⲧⲛⲁϯⲥⲱϣ ⲇⲉ ⲛⲁⲓ̈. ϯⲛⲁⲥⲟϣϥ ·</p>
</div>
<div class="section" id="id21">
<h3>Paragraph 05<a class="headerlink" href="#id21" title="Permalink to this headline">¶</a></h3>
<p>ⲁϥⲧⲁⲩⲉⲡϣⲁϫⲉ ⲇⲉ ⲉⲧϣⲱⲱⲧ ⲉⲃⲟⲗ ϩⲛ̄ⲟⲩⲡⲁⲣⲣⲏⲥⲓⲁ · ϫⲉⲉⲕⲥⲱϣ ⲙ̄ⲙⲟϥ ⲟⲛ. ⲕⲁⲛ ⲉⲕϣⲁⲛⲧⲁⲓ̈ⲟϥ ϩⲛ̄ⲛⲉⲕϣⲁϫⲉ · ⲉⲕϫⲓⲟⲩⲁ ⲉⲣⲟϥ ϩⲛ̄ⲛⲉⲕϩⲃⲏⲩⲉ :</p>
</div>
</div>
<div class="section" id="chapter-06">
<h2>Chapter 06<a class="headerlink" href="#chapter-06" title="Permalink to this headline">¶</a></h2>
<div class="section" id="id22">
<h3>Paragraph 01<a class="headerlink" href="#id22" title="Permalink to this headline">¶</a></h3>
<p>ⲙ̄ⲡⲱⲣ ϭⲉ ⲧⲉⲛⲟⲩ ⲛⲉⲥⲛⲏⲩ ⲉⲧⲣⲉⲩϫⲓⲟⲩⲁ ⲉⲡⲛⲟⲩⲧⲉ ⲉⲧⲃⲏⲏⲧⲛ̄ · ⲏ ⲛ̄ⲥⲉϣϥ̄ⲡⲣⲁⲛ ⲛ̄ⲛⲉⲛⲉⲓⲟⲧⲉ ⲉⲧⲃⲉⲧⲉⲛⲙⲛ̄ⲧⲁⲧⲥⲃⲱ. ϩⲙ̄ⲡⲧⲣⲉⲛⲕⲱ ⲛ̄ⲥⲱⲛ ⲛ̄ⲛⲉⲩⲥⲃⲟⲟⲩⲉ, ⲙⲛ̄ⲛⲉⲩⲉⲛⲧⲟⲗⲏ ⲉⲛⲧⲁⲩϩⲟⲛⲟⲩ ⲉⲧⲟⲟⲧⲛ̄ ⲙⲛ̄ⲧⲉⲩⲉⲡⲓⲥⲧⲏⲙⲏ · ⲁⲩⲱ ⲡⲉⲩⲧⲃ̄ⲃⲟ · ⲛ̄ⲑⲉ ⲉⲛⲧⲁⲩϩⲱⲛ ⲉⲧⲟⲟⲧⲛ̄ ⲉⲩⲣ̄ⲁⲛⲁϣ ⲉⲣⲟⲛ ⲛ̄ⲧⲡⲉ ⲙⲛ̄ⲡⲕⲁϩ ⲉⲧⲙ̄ⲧⲣⲉⲛⲡⲁⲣⲁⲃⲁ ⲙ̄ⲙⲟⲟⲩ ϫⲓⲛⲟⲩⲕⲟⲩⲓ̈ ϣⲁⲟⲩⲛⲟϭ ·&nbsp;ⲛ̄ϩⲟⲩⲟ ⲇⲉ ⲉⲧⲙ̄ⲧⲣⲉⲛⲧⲁⲕⲉⲡⲉⲛⲥⲱⲙⲁ ⲕⲁⲧⲁⲗⲁⲁⲩ ⲛ̄ⲥⲙⲟⲧ ⲙ̄ⲡⲟⲛⲏⲣⲟⲛ. ϫⲉⲛ̄ⲛⲉⲛⲣ̄ϩⲧⲏⲛ ϩⲛ̄ⲧⲉⲛϩⲁⲏ · ⲁⲩⲱ ⲛ̄ⲧⲛ̄ⲡⲱϩ ⲙ̄ⲡⲉⲛϩⲏⲧ ϩⲙ̄ⲡⲙⲁ ⲉⲧⲛ̄ⲛⲁⲃⲱⲕ ⲉⲣⲟϥ ·</p>
</div>
<div class="section" id="id23">
<h3>Paragraph 02<a class="headerlink" href="#id23" title="Permalink to this headline">¶</a></h3>
<p>ⲉⲛⲥⲟⲟⲩⲛ ϫⲉϣⲁⲛⲁⲩ ⲛⲓⲙ. ϩⲁⲡⲥ̄ ⲉⲧⲣⲉⲛⲁϩⲉⲣⲁⲧⲛ̄ ⲧⲏⲣⲛ̄, ⲉⲡⲃⲏⲙⲁ ⲙ̄ⲡⲉⲭ̄ⲥ̄. ⲛ̄ⲧⲉⲡⲟⲩⲁ ⲡⲟⲩⲁ ϫⲓ ⲉⲃⲟⲗ ϩⲓⲧⲙ̄ⲡⲉϥⲥⲱⲙⲁ ⲡⲣⲟⲥⲛⲉⲛⲧⲁϥⲁⲁⲩ, ⲉⲓⲧⲉ ⲁⲅⲁⲑⲟⲛ, ⲉⲓⲧⲉ ⲡⲉⲑⲟⲟⲩ ·</p>
</div>
<div class="section" id="id24">
<h3>Paragraph 03<a class="headerlink" href="#id24" title="Permalink to this headline">¶</a></h3>
<p>ⲁⲗⲗⲁ ⲙⲁⲣⲉⲛⲉⲛⲃⲁⲗ ϭⲱϣⲧ̄ ⲉⲛⲉⲧⲥⲟⲩⲧⲱⲛ ⲛ̄ⲑⲉ ⲉⲧⲥⲏϩ. ⲛ̄ⲧⲉⲛⲉⲛⲃⲟⲩϩⲉ ⲉⲓⲱⲣⲙ̄ ⲉⲙⲙⲛ̄ⲧⲙⲉ · ⲁⲩⲱ ⲛ̄ⲧⲛ̄ⲣⲓⲕⲉ ⲙ̄ⲡⲉⲛϩⲏⲧ ⲉⲧⲉⲥⲃⲱ · ⲛ̄ⲧⲛ̄ⲥⲟⲃⲧⲉ ⲛ̄ⲛⲉⲛⲙⲁⲁϫⲉ ⲉⲛϣⲁϫⲉ ⲛ̄ⲧⲁⲓⲥⲑⲏⲥⲓⲥ · ⲛ̄ⲧⲛ̄ⲥϩⲁⲓ̈ⲥⲟⲩ ⲇⲉ ⲟⲛ ⲉⲡⲡⲱϫϭ̄ ⲙ̄ⲡⲉⲛϩⲏⲧ. ϫⲉⲕⲁⲥ ⲉⲛⲛⲁⲣ̄ⲃⲟⲗ ⲛ̄ⲑⲉ ⲛ̄ⲟⲩϭϩⲟⲥ ⲉⲃⲟⲗ ϩⲛ̄ϩⲉⲛϩⲁϭⲉ · ⲁⲩⲱ ⲛ̄ⲑⲉ ⲛ̄ⲟⲩϩⲁⲗⲏⲧ. ⲉⲃⲟⲗ ϩⲛ̄ⲟⲩⲡⲁϣϥ̄ · ⲁⲩⲱ ⲛ̄ⲧⲛ̄ⲣ̄ⲃⲟⲗ ⲉⲡⲗⲱⲱⲙⲉ ⲙⲛ̄ⲧⲁⲕⲁⲑⲁⲣⲥⲓⲁ :</p>
</div>
<div class="section" id="id25">
<h3>Paragraph 04<a class="headerlink" href="#id25" title="Permalink to this headline">¶</a></h3>
<p>ⲉⲛⲉⲓⲣⲉ ⲙ̄ⲡⲙⲉⲉⲩⲉ ⲙ̄ⲡⲉⲛⲧⲁϥϫⲟⲟⲥ ϫⲉϫⲓⲛⲧⲉⲛⲟⲩ ⲡⲕⲉⲗⲁⲃⲓⲛ ⲕⲏ ϩⲁⲧⲛⲟⲩⲛⲉ ⲛ̄ⲛ̄ϣⲏⲛ. ϣⲏⲛ ϭⲉ ⲛⲓⲙ ⲉⲧⲉⲛϥ̄ⲉⲓⲣⲉ ⲁⲛ ⲛ̄ⲟⲩⲕⲁⲣⲡⲟⲥ ⲉⲛⲁⲛⲟⲩϥ. ⲥⲉⲛⲁⲕⲟⲟⲣⲉϥ ⲛ̄ⲥⲉⲛⲟϫϥ̄ ⲉⲡⲕⲱϩⲧ̄ ·</p>
</div>
<div class="section" id="id26">
<h3>Paragraph 05<a class="headerlink" href="#id26" title="Permalink to this headline">¶</a></h3>
<p>ϩⲙ̄ⲡⲁⲓ̈ ⲅⲁⲣ ⲛ̄ⲧⲁϥϫⲟⲟⲥ ϫⲉⲑⲁⲏ ⲛ̄ⲟⲩⲟⲛ ⲛⲓⲙ ⲁⲥϩⲱⲛ ⲉϩⲟⲩⲛ · ϭⲙ̄ⲡⲉⲧⲛ̄ϩⲏⲧ ϭⲉ ⲛ̄ⲧⲉⲧⲛ̄ⲛⲏⲫⲉ ⲉⲛⲉϣⲗⲏⲗ · ⲁⲩⲱ ⲟⲛ ϫⲉⲛⲏⲫⲉ ⲛ̄ⲧⲉⲧⲛ̄ⲣⲟⲉⲓⲥ ϫⲉⲡⲉⲧⲛ̄ⲁⲛⲧⲓⲇⲓⲕⲟⲥ ⲡⲇⲓⲁⲃⲟⲗⲟⲥ ⲙⲟⲟϣⲉ ⲉϥⲗ̄ϩⲏⲙ ⲛ̄ⲑⲉ ⲛ̄ⲛⲓⲙⲟⲩⲉⲓ, ⲉϥϣⲓⲛⲉ ⲛ̄ⲥⲁⲱⲙⲕ̄ ⲛ̄ⲛⲉⲧⲙ̄ⲯⲩⲭⲏ · ⲁⲩⲱ ⲙ̄ⲡϥ̄ⲣ̄ⲣⲟⲟⲩϣ ⲛⲁⲛ · ⲟⲩⲧⲉ ⲣⲱ ⲙ̄ⲡⲉⲡⲉⲛϩⲏⲧ ⲁⲓⲥⲑⲁⲛⲉ ⲉⲛⲟⲓ̈ ⲙ̄ⲡⲉⲧⲉϣϣⲉ :</p>
</div>
<div class="section" id="id27">
<h3>Paragraph 06<a class="headerlink" href="#id27" title="Permalink to this headline">¶</a></h3>
<p>ⲙⲁⲣⲛ̄ⲣ̄ϩⲟⲧⲉ ϭⲉ ⲁⲩⲱ ⲛ̄ⲧⲛ̄ⲣ̄ⲡⲙⲉⲉⲩⲉ ϫⲉⲁⲩϫⲟⲟⲥ ϫⲉϯⲉⲟⲟⲩ ⲙ̄ⲡϫⲟⲉⲓⲥ ⲡⲉⲧⲛ̄ⲛⲟⲩⲧⲉ. ⲉⲙⲡⲁⲧⲉⲡⲕⲁⲕⲉ ϣⲱⲡⲉ · ⲁⲩⲱ ⲉⲙⲡⲁⲧⲉⲛⲉⲧⲛ̄ⲟⲩⲉⲣⲏⲧⲉ ϫⲓϫⲣⲟⲡ ϩⲓϫⲛ̄ⲛ̄ⲧⲟⲟⲩ ⲛ̄ⲕⲁⲕⲉ · ⲧⲉⲧⲛⲁϭⲱϣⲧ̄ ϩⲏⲧϥ̄ ⲙ̄ⲡⲟⲩⲟⲉⲓⲛ · ⲟⲩϩⲁⲓ̈ⲃⲉⲥ ⲛ̄ⲧⲉⲡⲙⲟⲩ ⲡⲉⲧϣⲟⲟⲡ ⲙ̄ⲙⲁⲩ. ⲁⲩⲱ ⲥⲉⲛⲁⲕⲁⲁⲩ ⲉⲩⲕⲁⲕⲉ · ⲉϣⲱⲡⲉ ⲇⲉ ⲉⲧⲉⲧⲛ̄ⲧⲙ̄ⲥⲱⲧⲙ̄ · ϩⲛ̄ⲟⲩϩⲱⲡ ⲥⲛⲁⲣⲓⲙⲉ ⲛ̄ϭⲓⲧⲉⲧⲙ̄ⲯⲩⲭⲏ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡⲉⲧⲛ̄ⲥⲱϣ · ⲁⲩⲱ ⲛⲉⲧⲛ̄ⲃⲁⲗ. ⲉⲩϣⲟⲩⲉⲣⲙ̄ⲉⲓⲏ ⲉϩⲣⲁⲓ̈ :</p>
</div>
</div>
<div class="section" id="chapter-07">
<h2>Chapter 07<a class="headerlink" href="#chapter-07" title="Permalink to this headline">¶</a></h2>
<div class="section" id="id28">
<h3>Paragraph 01<a class="headerlink" href="#id28" title="Permalink to this headline">¶</a></h3>
<p>ⲉⲧⲃⲉⲡⲁⲓ̈ ϭⲉ ⲛⲉⲥⲛⲏⲩ ⲥⲁϩⲉⲧⲏⲩⲧⲛ̄ ⲉⲃⲟⲗ ⲛ̄ⲛⲓⲙⲛ̄ⲧⲣⲉϥϯⲛⲟⲩϭⲥ̄ ⲙ̄ⲡⲛⲟⲩⲧⲉ. ⲉⲧⲉⲡⲁⲓ̈ ⲡⲉ ⲉⲧⲙ̄ⲧⲁⲕⲉⲡϩⲏⲧ ⲛ̄ⲗⲁⲁⲩ ⲉϩⲟⲩⲛ ⲉⲡⲉⲧϯⲥⲃⲱ ⲛⲁϥ · ⲟⲩⲧⲉ ⲉⲧⲙ̄ⲥⲱϣ ⲛ̄ⲛⲉⲧⲛ̄ⲉⲓⲟⲧⲉ. ϫⲉⲛ̄ⲛⲉⲡϫⲟⲉⲓⲥ ⲡⲉⲭ̄ⲥ̄ ⲁⲅⲁⲛⲁⲕⲧⲉⲓ ⲉⲣⲱⲧⲛ̄ ⲛϥ̄ⲉⲓⲛⲉ ⲛ̄ⲟⲩⲥⲁϩⲟⲩ ⲉϫⲛ̄ⲧⲏⲩⲧⲛ̄ ϫⲓⲛⲙ̄ⲡⲉⲓ̈ⲙⲁ · ϫⲉϥⲥⲏϩ ϫⲉⲡⲉⲧϫⲓ ⲙ̄ⲡⲉϥⲉⲓⲱⲧ ⲛ̄ϭⲟⲛⲥ̄ ⲙⲛ̄ⲧⲉϥⲙⲁⲁⲩ, ⲉϥⲙⲉⲉⲩⲉ ϫⲉⲛ̄ϯⲣ̄ⲛⲟⲃⲉ ⲁⲛ · ⲟⲩⲕⲟⲓⲛⲱⲛⲟⲥ ⲡⲉ ⲡⲁⲓ̈ ⲛ̄ⲟⲩⲣⲱⲙⲉ ⲛ̄ⲁⲥⲉⲃⲏⲥ ·</p>
</div>
<div class="section" id="id29">
<h3>Paragraph 02<a class="headerlink" href="#id29" title="Permalink to this headline">¶</a></h3>
<p>ⲁⲩⲱ ϫⲉⲡⲉⲧⲛⲁϫⲉⲡⲉⲑⲟⲟⲩ ⲉⲡⲉϥⲉⲓⲱⲧ ⲙⲛ̄ⲧⲉϥⲙⲁⲁⲩ · ϩⲛ̄ⲟⲩⲙⲟⲩ ⲙⲁⲣⲉϥⲙⲟⲩ · ⲁⲩⲱ ϫⲉϥⲥϩⲟⲩⲟⲣⲧ̄ ⲛ̄ϭⲓⲡⲉⲧⲛⲁⲥⲱϣ ⲙ̄ⲡⲉϥⲉⲓⲱⲧ ⲉⲧϥⲓⲣⲟⲟⲩϣ ϩⲁⲣⲟϥ · ⲏ ⲛⲉϥⲉⲓⲟⲧⲉ ⲉⲧϯⲥⲃⲱ ⲛⲁϥ ϩⲛ̄ⲟⲩⲙⲛ̄ⲧϫⲁⲥⲓϩⲏⲧ ⲙⲛ̄ⲟⲩⲕⲱⲙϣ̄ ⲁⲩⲱ ϩⲛ̄ⲟⲩⲙⲟⲥⲧⲉ ⲙⲛ̄ⲟⲩⲙⲛ̄ⲧⲃⲁⲃⲉⲣⲱⲙⲉ ·</p>
</div>
<div class="section" id="id30">
<h3>Paragraph 03<a class="headerlink" href="#id30" title="Permalink to this headline">¶</a></h3>
<p>ⲉⲛⲥⲉⲉⲓⲣⲉ ⲁⲛ ⲙ̄ⲡⲙⲉⲉⲩⲉ ⲛ̄ⲑⲉ ⲉⲛⲧⲁⲩϣⲟⲡⲛ̄ ⲉⲣⲟⲟⲩ ϩⲛ̄ⲧⲉⲩⲁⲅⲁⲡⲏ ⲉⲧⲃⲉⲡⲛⲟⲩⲧⲉ · ϫⲉⲁⲣⲁ ⲧⲛ̄ⲛⲁϯϩⲏⲩ ⲛ̄ⲧⲉⲛⲯⲩⲭⲏ. ⲁⲩⲱ ϭⲉ ⲙ̄ⲡⲛ̄ϯ ⲟⲩⲧⲉ ⲉⲛⲥⲉⲉⲓⲣⲉ ⲁⲛ ⲙ̄ⲡⲙⲉⲉⲩⲉ, ϫⲉⲁⲩϫⲟⲟⲥ ϫⲉⲡⲉⲧⲛⲁϯ ⲛ̄ϩⲉⲛⲡⲉⲑⲟⲟⲩ ⲉⲡⲙⲁ ⲛ̄ϩⲉⲛⲡⲉⲧⲛⲁⲛⲟⲩⲟⲩ · ⲙ̄ⲡⲉⲑⲟⲟⲩ ⲛⲁⲕⲓⲙ ⲁⲛ ϩⲙ̄ⲡⲉϥⲏⲓ̈ ·</p>
</div>
<div class="section" id="id31">
<h3>Paragraph 04<a class="headerlink" href="#id31" title="Permalink to this headline">¶</a></h3>
<p>ⲉⲧⲃⲉⲡⲁⲓ̈ ⲙⲁⲣⲛ̄ϯϩⲧⲏⲛ ⲉⲣⲟⲛ ⲉⲧⲙ̄ⲧⲁⲕⲉⲡϩⲏⲧ ⲛ̄ⲗⲁⲁⲩ, ⲟⲩⲧⲉ ⲉⲧⲙ̄ⲥⲱϣ ⲛ̄ⲛⲉⲧⲛ̄ⲉⲓⲟⲧⲉ, ϫⲉϩⲉⲛⲛⲟϭ ⲛ̄ⲛⲟⲃⲉ ⲛⲉ ⲛⲓϩⲃⲏⲩⲉ ⲛ̄ⲧⲉⲓ̈ϩⲉ.</p>
</div>
<div class="section" id="id32">
<h3>Paragraph 05<a class="headerlink" href="#id32" title="Permalink to this headline">¶</a></h3>
<p>ⲕⲁⲓ ⲅⲁⲣ ⲁⲛⲉⲛⲉⲓⲟⲧⲉ ϫⲟⲟⲥ ϫⲉⲁⲩⲥϩⲁⲓ̈ ⲛ̄ⲟⲩⲙⲁ ϫⲉⲉⲓⲱ ⲉⲃⲟⲗ ⲙ̄ⲡⲟⲩϩⲏⲧ ⲉⲃⲟⲗ ϩⲛ̄ⲧⲕⲁⲕⲓⲁ ⲑⲓ̈ⲗ̄ⲏ̄ⲙ̄ ϫⲉⲕⲁⲥ ⲉⲣⲁⲟⲩϫⲁⲓ̈ ·&nbsp;ⲛⲅ̄ϭⲛ̄ⲛⲉⲧⲙ̄ⲙⲁⲩ ⲛ̄ⲧⲟⲟⲩ ⲡⲉϫⲁⲩ ⲉⲩⲉⲓⲱ ⲉⲃⲟⲗ ⲛ̄ⲧⲇⲓⲕⲁⲓⲟⲥⲩⲛⲏ · ⲉⲩϫⲟ ϩⲣⲁⲓ̈ ⲛ̄ϩⲏⲧⲟⲩ ⲛ̄ⲟⲩⲕⲁⲕⲓⲁ ⲙⲛ̄ⲟⲩⲙⲛ̄ⲧⲁⲧⲥⲱⲧⲙ̄ ·</p>
</div>
</div>
<div class="section" id="chapter-08">
<h2>Chapter 08<a class="headerlink" href="#chapter-08" title="Permalink to this headline">¶</a></h2>
<div class="section" id="id33">
<h3>Paragraph 01<a class="headerlink" href="#id33" title="Permalink to this headline">¶</a></h3>
<p>ⲉⲓ̈ⲉ ⲙ̄ⲡⲕ̄ⲥⲱⲧⲙ̄ ⲛ̄ⲧⲟⲕ ⲱ ⲡⲣⲱⲙⲉ, ϫⲉⲟⲩⲟⲉⲓ ⲙ̄ⲡⲉⲧⲥⲟ ⲙ̄ⲡⲉⲧϩⲓⲧⲟⲩⲱϥ ϩⲛ̄ⲟⲩⲧⲁⲕⲟ ⲉϥϩⲟⲟⲩ ⲉⲃⲟⲗ ϩⲛ̄ⲛⲉⲧⲉⲛϥ̄ⲙⲉⲉⲩⲉ ⲉⲣⲟⲟⲩ ⲁⲛ, ⲁⲩⲱ ⲉϥⲧⲣⲉϥϯϩⲉ. ϩⲛ̄ⲧⲕⲁⲧⲁⲗⲁⲗⲁⲓⲁ · ⲙⲛ̄ⲧⲙⲛ̄ⲧⲁⲧⲥⲱⲧⲙ̄ · ⲙⲛ̄ⲧⲙⲛ̄ⲧϩⲏⲧ ⲛ̄ϣⲙ̄ⲙⲟ ·</p>
</div>
<div class="section" id="id34">
<h3>Paragraph 02<a class="headerlink" href="#id34" title="Permalink to this headline">¶</a></h3>
<p>ⲉⲛⲥⲱⲕ ⲛ̄ⲛⲉⲧⲛ̄ⲉⲣⲏⲩ · ⲛ̄ⲑⲉ ⲉⲧⲥⲏϩ ϫⲉⲉⲧⲉⲧⲛ̄ⲕⲱⲧ ⲡⲟⲩⲁ ⲡⲟⲩⲁ ⲙ̄ⲡⲉϥⲉⲣⲏⲩ · ⲁⲩⲱ ⲉⲧⲉⲧⲛ̄ϣⲁϫⲉ ⲙⲛ̄ⲛⲉⲧⲛ̄ⲉⲣⲏⲩ ϩⲛ̄ϩⲉⲛⲯⲁⲗⲙⲟⲥ ⲙⲛ̄ϩⲉⲛⲥⲙⲟⲩ, ⲙⲛ̄ϩⲉⲛⲱⲇⲏ ⲙ̄ⲡ̄ⲛ̄ⲓ̄ⲕ̄ⲟ̄ⲛ̄ ·</p>
</div>
<div class="section" id="id35">
<h3>Paragraph 03<a class="headerlink" href="#id35" title="Permalink to this headline">¶</a></h3>
<p>ⲁⲛϣⲱⲡⲉ ⲛ̄ⲣⲉϥϣⲟⲣϣⲣ̄ ϩⲱⲱϥ ⲛ̄ⲛⲉⲛⲉⲣⲏⲩ ϩⲛ̄ⲛⲉϩⲃⲏⲟⲩⲉ ⲙ̄ⲡⲇⲓⲁⲃⲟⲗⲟⲥ · ⲉⲃⲟⲗ ϫⲉⲁⲑⲟⲧⲉ ⲙ̄ⲡⲛⲟⲩⲧⲉ ⲟⲩⲉ ⲛ̄ⲛⲉⲧⲉⲓⲣⲉ ⲛ̄ⲛⲁⲓ̈ ·</p>
</div>
<div class="section" id="id36">
<h3>Paragraph 04<a class="headerlink" href="#id36" title="Permalink to this headline">¶</a></h3>
<p>ⲛⲁⲙⲉ ⲉⲛⲉϩⲉⲛϣⲏⲣⲉ ϣⲏⲙ ⲙ̄ⲙⲁⲧⲉ ⲛⲉ · ⲙⲛ̄ϩⲉⲛⲕⲟⲟⲩⲉ ⲛ̄ⲑⲉ ⲉⲧⲟⲩⲟ ⲙ̄ⲙⲟⲥ ⲛⲉⲟⲩⲕⲟⲩⲓ̈ ⲛ̄ⲗⲩⲡⲏⲧⲉ ·&nbsp;ⲁⲗⲗⲁ ⲉⲡⲉⲓⲇⲏ ϩⲉⲛⲛⲟϭ ⲟⲛ ⲛ̄ⲣⲱⲙⲉ ⲛⲉⲧϩⲛ̄ⲛⲓϩⲃⲏⲩⲉ · ⲉⲧⲃⲉⲡⲁⲓ̈ ⲟⲩⲛⲟϭ ⲡⲉ ⲛ̄ⲙ̄ⲕⲁϩ ⲛ̄ϩⲏⲧ</p>
</div>
<div class="section" id="id37">
<h3>Paragraph 05<a class="headerlink" href="#id37" title="Permalink to this headline">¶</a></h3>
<p>ϫⲉⲁⲩⲣ̄ⲑⲉ ⲛ̄ⲛⲉⲛⲧⲁⲩⲕⲣⲙ̄ⲣⲙ̄ ⲛ̄ⲥⲁⲙⲱⲩ̈ⲥⲏⲥ ⲙ̄ⲡⲓⲟⲩⲟⲉⲓϣ ⲉϩⲉⲛⲣⲱⲙⲉ ⲛⲉ ⲛ̄ⲟⲛⲟⲙⲁⲥⲧⲟⲥ · ⲉⲙⲡⲟⲩϣⲓⲡⲉ ϩⲏⲧϥ̄. ⲙⲛ̄ⲛ̄ⲥⲁⲧⲣⲉϥϣⲉⲡⲛⲓⲛⲟϭ ⲛ̄ϩⲓⲥⲉ ⲛⲙ̄ⲙⲁⲩ, ⲉⲁϥⲛ̄ⲧⲟⲩ ⲉⲃⲟⲗ ϩⲙ̄ⲡⲏⲓ̈ ⲛ̄ⲧⲉⲩⲙⲛ̄ⲧϩⲙ̄ϩⲁⲗ. ϣⲁⲛⲧⲉⲡⲕⲁϩ ⲟⲩⲱⲛ ⲛ̄ⲣⲱϥ ⲛϥ̄ⲟⲙⲕⲟⲩ ·</p>
</div>
<div class="section" id="id38">
<h3>Paragraph 06<a class="headerlink" href="#id38" title="Permalink to this headline">¶</a></h3>
<p>ⲉⲙⲡⲟⲩⲣ̄ⲡⲙⲉⲉⲩⲉ ⲛ̄ⲑⲉ ⲉⲛⲧⲁϥⲥⲟⲡⲥ̄ ⲉϫⲱⲟⲩ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡⲛⲟⲩⲧⲉ · ϫⲉⲉϣⲱⲡⲉ ⲕⲛⲁⲕⲱ ⲛⲁⲩ ⲉⲃⲟⲗ ⲙ̄ⲡⲉⲩⲛⲟⲃⲉ. ⲉⲓ̈ⲉ ⲕⲁⲁϥ · ⲉϣⲱⲡⲉ ⲙ̄ⲙⲟⲛ ⲉⲓ̈ⲉ ϥⲟⲧⲧ̄ ⲉⲃⲟⲗ ϩⲙ̄ⲡⲉⲕϫⲱⲱⲙⲉ ⲉⲛⲧⲁⲕⲥⲁϩϥ̄ · ⲟⲩⲧⲉ ⲙ̄ⲡⲟⲩⲣ̄ⲡⲙⲉⲉⲩⲉ ⲛ̄ⲑⲉ ⲉⲛⲧⲁϥϩⲱⲛ ⲉⲧⲟⲟⲧⲟⲩ ϩⲙ̄ⲡⲉϥϣⲁϫⲉ ϫⲉϯϩⲧⲏⲕ ⲉⲣⲟⲕ ⲉⲡϩⲱⲃ ⲙ̄ⲡⲥⲱⲃϩ̄. ⲉⲧⲉⲧⲁⲓ̈ ⲧⲉ ⲧⲕⲁⲧⲁⲗⲁⲗⲓⲁ ·</p>
</div>
<div class="section" id="id39">
<h3>Paragraph 07<a class="headerlink" href="#id39" title="Permalink to this headline">¶</a></h3>
<p>ⲛ̄ⲧⲉⲧⲛ̄ⲥⲟⲟⲩⲛ ⲁⲛ ϫⲉⲉⲣⲉⲡⲉⲛⲥⲙⲓⲛⲉ ϣⲟⲟⲡ ⲛⲁⲛ ⲉⲃⲟⲗ ϩⲓⲧⲛ̄ⲛⲉⲛⲉⲣⲏⲩ. ⲡⲁⲗⲓⲛ ⲟⲛ ⲉⲡⲉⲛⲧⲁⲕⲟ ϣⲟⲟⲡ ⲛⲁⲛ ⲉⲃⲟⲗ ϩⲓⲧⲛ̄ⲛⲉⲛⲉⲣⲏⲩ ·</p>
</div>
</div>
<div class="section" id="chapter-09">
<h2>Chapter 09<a class="headerlink" href="#chapter-09" title="Permalink to this headline">¶</a></h2>
<div class="section" id="id40">
<h3>Paragraph 01<a class="headerlink" href="#id40" title="Permalink to this headline">¶</a></h3>
<p>ⲥⲱⲧⲙ̄ ϫⲉⲁϥϫⲟⲟⲥ ϫⲉⲉϣϫⲉ ⲟⲩⲛ̄ⲟⲩⲙⲛ̄ⲧⲣⲙ̄ⲛ̄ϩⲏⲧ ϣⲟⲟⲡ ⲛⲁⲕ · ⲟⲩⲱϣⲃ̄ ⲙ̄ⲡⲉⲧϩⲓⲧⲟⲩⲱⲕ · ⲉϣⲱⲡⲉ ⲙ̄ⲙⲟⲛ ⲕⲁⲧⲉⲕϭⲓϫ ϩⲓⲣⲛ̄ⲣⲱⲕ · ⲁⲩⲱ ϫⲉⲟⲩϣⲁϫⲉ ⲉϫⲟⲟϥ ϩⲙ̄ⲡⲉϥⲟⲩⲟⲉⲓϣ. ⲛⲁⲛⲟⲩϥ ⲧⲏⲣϥ̄ ·</p>
</div>
<div class="section" id="id41">
<h3>Paragraph 02<a class="headerlink" href="#id41" title="Permalink to this headline">¶</a></h3>
<p>ⲉϣⲱⲡⲉ ⲇⲉ ⲟⲛ ⲉⲟⲩⲛ̄ⲟⲩⲁ ⲉⲣⲉⲡⲉϥϩⲏⲧ ⲙⲟⲕϩ̄ ϩⲛ̄ⲟⲩϩⲱⲃ. ⲛⲓⲙ ⲡⲉⲧⲕⲱⲗⲩⲉ ⲙ̄ⲙⲟϥ ⲉϫⲟⲟϥ ⲉⲛⲉⲧⲛ̄ⲉⲓⲟⲧⲉ ϩⲛ̄ⲟⲩⲙⲛ̄ⲧⲣⲙ̄ⲛ̄ϩⲏⲧ ⲙⲛ̄ⲟⲩⲉⲡⲓⲥⲧⲏⲙⲏ. ⲁⲩⲱ ⲙⲛ̄ⲗⲁⲁⲩ ⲛ̄ⲙ̄ⲕⲁϩ ⲛ̄ϩⲏⲧ ⲛⲁϣⲱⲡⲉ · ⲁⲗⲗⲁ ⲉⲩⲛⲁⲣⲁϣⲉ ⲛ̄ⲧⲟϥ ⲛ̄ϩⲟⲩⲟ · ⲉϫⲛ̄ⲧⲡⲁⲣⲣⲏⲥⲓⲁ ⲛ̄ⲧⲙⲛ̄ⲧϣⲏⲣⲉ, ⲁⲩⲱ ⲧⲙⲛ̄ⲧⲥⲟⲛ ·</p>
</div>
<div class="section" id="id42">
<h3>Paragraph 03<a class="headerlink" href="#id42" title="Permalink to this headline">¶</a></h3>
<p>ϩⲓⲧⲛ̄ⲛⲁⲓ̈ ⲅⲁⲣ ⲉϣⲁⲣⲉⲧⲙⲛ̄ⲧϩⲏⲧ ⲛ̄ⲟⲩⲱⲧ ⲟⲩⲱⲛϩ̄ ⲉⲃⲟⲗ. ϫⲉⲙⲛ̄ⲡⲱⲧϫ̄ ϩⲙ̄ⲡⲉⲛϩⲏⲧ ⲉϩⲟⲩⲛ ⲉⲛⲉⲛⲉⲣⲏⲩ · ⲁⲗⲗⲁ ⲧⲛ̄ⲣⲟⲉⲓⲥ ⲉⲡⲉⲛⲗⲁⲥ ⲉⲕⲁⲧⲁⲗⲁⲗⲓⲁ ⲛⲓⲙ · ⲡⲉⲧϩⲁⲣⲉϩ ⲅⲁⲣ ⲉⲣⲱϥ ⲙⲛ̄ⲡⲉϥⲗⲁⲥ · ⲉϥϩⲁⲣⲉϩ ⲉⲧⲉϥⲯⲩⲭⲏ · ⲁⲩⲱ ⲡⲉⲧⲙⲉ ⲙ̄ⲡⲱⲛϩ̄. ϥⲛⲁϯⲥⲟ ⲉⲣⲱϥ ·</p>
</div>
<div class="section" id="id43">
<h3>Paragraph 04<a class="headerlink" href="#id43" title="Permalink to this headline">¶</a></h3>
<p>ⲁⲩⲱ ϫⲉⲉⲣⲉⲡⲙⲟⲩ ⲙⲛ̄ⲡⲱⲛϩ̄ · ϩⲛ̄ⲧϭⲓϫ ⲙⲛ̄ⲡⲗⲁⲥ · ⲡⲉⲧⲁⲙⲁϩⲧⲉ ⲇⲉ ⲙ̄ⲙⲟϥ. ⲛⲁⲥⲉⲓ ⲛ̄ⲛⲉϥⲕⲁⲣⲡⲟⲥ · ⲁⲩⲱ ϫⲉⲙ̄ⲡⲣ̄ⲁϣⲁϩⲟⲙ ⲉⲛⲉⲧⲛ̄ⲉⲣⲏⲩ ⲛⲁⲥⲛⲏⲩ. ⲉⲧⲉⲧⲛ̄ⲥⲟⲟⲩⲛ ϫⲉⲧⲛ̄ⲛⲁϫⲓ ⲛ̄ⲟⲩⲛⲟϭ ⲛ̄ⲕⲣⲓⲙⲁ ⲧⲏⲣⲛ̄ · ⲉⲓⲥϩⲏⲏⲧⲉ ⲡⲉⲕⲣⲓⲧⲏⲥ ⲁϩⲉⲣⲁⲧϥ̄ ϩⲓⲣⲙ̄ⲡⲣⲟ · ⲉⲧⲣⲉϥⲕⲣⲓⲛⲉ ⲙ̄ⲡⲟⲩⲁ ⲡⲟⲩⲁ ⲕⲁⲧⲁⲛⲉϥϩⲃⲏⲩⲉ ·</p>
</div>
<div class="section" id="id44">
<h3>Paragraph 05<a class="headerlink" href="#id44" title="Permalink to this headline">¶</a></h3>
<p>ⲙⲏ ϩⲉⲛϩⲃⲏⲩⲉ ϣⲏⲙ ⲛⲉ ⲛⲁⲓ̈ ⲉⲛⲧⲁⲛⲓⲣⲱⲙⲉ ⲙ̄ⲡⲟⲛⲏⲣⲟⲥ, ⲁⲩⲱ ⲛ̄ⲕⲣⲟϥ ϩⲓⲧⲟⲟⲟⲧⲟⲩ ⲉⲣⲟⲟⲩ. ⲙⲁⲗⲓⲥⲧⲁ ⲉⲧⲣⲉⲩⲥⲙⲓⲛⲉ ⲛ̄ϩⲉⲛⲥϩⲁⲓ̈ ⲉⲧⲟϭⲟⲩ ⲉⲃⲟⲗ · ⲉⲩⲧⲟⲩⲛⲟⲥ ⲛ̄ϩⲉⲛⲥⲧⲁⲥⲓⲥ. ⲁⲩⲱ ⲉⲩϯⲡⲱⲣϫ̄ ⲛ̄ⲛⲉⲥⲛⲏⲩ, ϩⲛ̄ⲧⲉⲩⲙⲣ̄ⲣⲉ ⲛ̄ⲕⲣⲟϥ. ⲉⲃⲟⲗ ϫⲉⲛ̄ⲥⲉⲣ̄ϩⲟⲧⲉ ⲁⲛ ϩⲏⲧϥ̄ ⲙ̄ⲡⲛⲟⲩⲧⲉ · ⲕⲁⲧⲁⲡⲉⲧⲥⲏϩ ϫⲉϩⲉⲛⲣⲱⲙⲉ ⲛ̄ⲥⲛⲟϥ ⲁⲩⲱ ⲛ̄ⲕⲣⲟϥ. ⲛ̄ⲛⲉⲩⲣ̄ⲡⲙⲉⲉⲩⲉ ⲛ̄ⲛⲉⲩϩⲟⲟⲩ :</p>
</div>
<div class="section" id="id45">
<h3>Paragraph 06<a class="headerlink" href="#id45" title="Permalink to this headline">¶</a></h3>
<p>ⲙⲏ ⲙⲛ̄ⲣⲱⲙⲉ ϩⲣⲁⲓ̈ ⲛ̄ϩⲏⲧⲧⲏⲩⲧⲛ̄, ⲏ ⲥϩⲓⲙⲉ. ⲙⲛ̄ϣⲏⲣⲉ, ⲙⲛ̄ϣⲉⲉⲣⲉ, ϩⲱⲥ ⲁⲅⲅⲉⲗⲟⲥ. ⲏ ϩⲱⲥ ⲁⲅⲅⲉⲗⲟⲥ ⲁⲛ ⲡⲉ ϩⲁⲣⲉϩ ⲉⲡⲉⲩϩⲏⲧ ⲙⲛ̄ⲡⲉⲩⲥⲱⲙⲁ ⲉⲃⲟⲗ ϩⲛ̄ϫⲱϩⲙ̄ ⲛⲓⲙ ⲙⲛ̄ⲧⲱⲗⲙ̄ ⲛⲓⲙ · ⲁⲩⲱ ⲡⲉⲩⲗⲁⲥ ⲉⲃⲟⲗ ϩⲙ̄ⲡϭⲟⲗ ⲙⲛ̄ⲧⲙⲛ̄ⲧϩⲁϩ ⲛ̄ϣⲁϫⲉ, ⲁⲩⲱ ⲧⲉⲩϩⲩⲡⲟⲙⲟⲛⲏ ⲙ̄ⲙⲉ :</p>
</div>
<div class="section" id="id46">
<h3>Paragraph 07<a class="headerlink" href="#id46" title="Permalink to this headline">¶</a></h3>
<p>ⲟⲩⲛ̄ⲣⲱⲙⲉ ⲟⲛ. ⲟⲩⲛ̄ⲥϩⲓⲙⲉ. ⲟⲩⲛ̄ϣⲏⲣⲉ ϩⲓϣⲉⲉⲣⲉ ϩⲱⲥ ⲇⲓⲁⲃⲟⲗⲟⲥ ⲏ ϩⲱⲥ ⲇⲓⲁⲃⲟⲗⲟⲥ ⲁⲛ ⲛ̄ⲧⲟϥ ⲡⲉ ϫⲱϩⲙ̄ ⲙ̄ⲡⲉⲩϩⲏⲧ ⲙⲛ̄ⲡⲉⲩⲥⲱⲙⲁ ϩⲛ̄ⲁⲕⲁⲑⲁⲣⲥⲓⲁ ⲛⲓⲙ · ⲁⲩⲱ ⲡⲉⲩⲗⲁⲥ ϩⲛ̄ⲧⲕⲁⲧⲁⲗⲁⲗⲓⲁ ⲙⲛ̄ⲡⲉⲕⲣⲟϥ · ⲁⲩⲱ ⲧⲉⲩϩⲩⲡⲟⲙⲟⲛⲏ ⲛ̄ϭⲟⲗ ·</p>
</div>
<div class="section" id="paragraph-08">
<h3>Paragraph 08<a class="headerlink" href="#paragraph-08" title="Permalink to this headline">¶</a></h3>
<p>ⲏ ⲛⲉⲓ̈ϩⲃⲏⲩⲉ ⲁⲛ ⲛ̄ⲕⲣⲟϥ ϩⲓⲙⲟⲥⲧⲉ ϩⲓϯⲧⲱⲛ ⲛⲉⲧϯ ⲙ̄ⲙⲱⲧⲛ̄ ⲉⲧⲟⲟⲧϥ̄ ⲙ̄ⲡⲉⲧϭⲟⲣϭ̄ ⲉⲣⲱⲧⲛ̄ ⲉⲧⲁⲕⲉⲧⲏⲩⲧⲛ̄ ⲛ̄ⲁⲕⲁⲑⲁⲣⲧⲟⲥ ⲛ̄ⲣⲱⲙⲉ, ⲁⲩⲱ ⲛ̄ⲗⲟⲓⲙⲟⲥ · ⲕⲁⲧⲁⲑⲉ ⲉⲧⲥⲏϩ ϫⲉⲛⲉⲕⲣⲟϥ ⲛⲁϣⲱⲡⲉ ϩⲛ̄ⲟⲩϣⲱⲗ ·</p>
</div>
<div class="section" id="paragraph-09">
<h3>Paragraph 09<a class="headerlink" href="#paragraph-09" title="Permalink to this headline">¶</a></h3>
<p>ⲡⲁⲗⲓⲛ ⲟⲛ ⲛ̄ⲧⲉⲧⲛ̄ϫⲱⲗϫ̄ ⲉⲃⲟⲗ ϩⲓⲧⲛ̄ⲛⲉⲧⲛ̄ⲉⲣⲏⲩ · ⲡⲁⲗⲓⲛ ⲛ̄ⲧⲉⲧⲛ̄ⲣ̄ϩⲓⲉⲓⲧ ⲉⲛⲉⲧⲛ̄ⲉⲣⲏⲩ · ϣⲁⲛⲧⲉⲡⲥⲁⲧⲁⲛⲁⲥ ⲙⲉϩⲉⲓⲁⲧϥ̄ ⲙ̄ⲙⲱⲧⲛ̄ · ⲁⲩⲱ ⲛϥ̄ϩⲱⲙ ⲉϫⲱⲧⲛ̄ ϩⲛ̄ⲛⲓϩⲃⲏⲩⲉ ⲛ̄ⲃⲟⲧⲉ · ⲁⲩⲱ ⲛ̄ⲧⲉⲧⲛ̄ϭⲗⲟⲙⲗⲙ̄ ϩⲛ̄ⲛⲉϥϣⲛⲏⲩ ·</p>
</div>
</div>
<div class="section" id="chapter-10">
<h2>Chapter 10<a class="headerlink" href="#chapter-10" title="Permalink to this headline">¶</a></h2>
<div class="section" id="id47">
<h3>Paragraph 01<a class="headerlink" href="#id47" title="Permalink to this headline">¶</a></h3>
<p>ⲙ̄ⲡⲣ̄ⲙⲉⲉⲩⲉ ϫⲉⲉⲓ̈ⲙⲟⲥⲧⲉ ⲙ̄ⲙⲱⲧⲛ̄, ⲉⲓ̈ϫⲱ ⲛ̄ⲛⲁⲓ̈ · ⲁⲗⲗⲁ ⲛⲁⲙⲉ ⲉⲓ̈ⲟⲩⲉϣⲧⲏⲩⲧⲛ̄ ⲛ̄ϩⲟⲩⲟ. ⲉⲓ̈ⲥⲩⲙⲃⲟⲩⲗⲉⲩⲉ ⲛⲏⲧⲛ̄ ϩⲱⲥ ⲥⲟⲛ · ϫⲉⲕⲁⲥ ⲉⲧⲉⲧⲛⲁⲣ̄ϩⲧⲏⲧⲛ̄ ⲛ̄ⲧⲉⲧⲛ̄ⲣ̄ⲃⲟⲗ ⲉⲛϭⲟⲣϭⲥ̄ ⲙ̄ⲡⲇⲓⲁⲃⲟⲗⲟⲥ · ⲕⲁⲧⲁⲡⲉⲧⲥⲏϩ. ϫⲉⲕⲛⲁⲛⲧ̄ ⲉⲃⲟⲗ ϩⲛ̄ⲧⲉⲓ̈ϭⲟⲣϭⲥ̄ ⲉⲛⲧⲁⲩϩⲟⲡⲥ̄ ⲉⲣⲟⲓ̈, ϫⲉⲛ̄ⲧⲟⲕ ⲡⲉ ⲧⲁⲛⲁϣⲧⲉ ·</p>
</div>
<div class="section" id="id48">
<h3>Paragraph 02<a class="headerlink" href="#id48" title="Permalink to this headline">¶</a></h3>
<p>ⲁⲩⲱ ⲟⲛ ϫⲉⲡⲇⲓⲕⲁⲓⲟⲥ ϣⲁϥⲉⲓ ⲉⲃⲟⲗ ϩⲁϩⲉⲛϣⲛⲏⲩ · ⲁⲩⲱ ⲛ̄ⲧⲛ̄ⲣ̄ⲙ̄ⲡϣⲁ ⲛ̄ϫⲱ ⲙ̄ⲡϣⲁϫⲉ ⲉⲧⲥⲏϩ ϫⲉⲧⲁⲙⲛ̄ⲧϫⲁϫⲉ ⲙ̄ⲡⲣ̄ⲣⲁϣⲉ ⲙ̄ⲙⲟⲓ̈. ϫⲉⲁⲓ̈ϩⲉ, ϯⲛⲁⲧⲱⲟⲩⲛ ⲟⲛ :</p>
</div>
<div class="section" id="id49">
<h3>Paragraph 03<a class="headerlink" href="#id49" title="Permalink to this headline">¶</a></h3>
<p>ⲧⲉⲛⲟⲩ ϭⲉ ⲛⲉⲥⲛⲏⲩ ⲛ̄ⲧⲱⲧⲛ̄ ⲧⲏⲣⲧⲛ̄ ϩⲓⲟⲩⲥⲟⲡ ϩⲁⲣⲉϩ ⲉⲣⲱⲧⲛ̄ ϩⲛ̄ⲧⲁⲅⲁⲡⲏ ⲙ̄ⲡⲛⲟⲩⲧⲉ. ϫⲉⲕⲁⲥ ⲉⲛⲛⲉⲩϫⲓⲧⲏⲩⲧⲛ̄ ϩⲛ̄ⲧⲉⲡⲗⲁⲛⲏ ⲛ̄ⲛ̄ⲁⲛⲟⲙⲟⲥ. ⲛ̄ⲧⲉⲧⲛ̄ϩⲉ, ⲉⲃⲟⲗ ϩⲙ̄ⲡⲉⲧⲛ̄ⲧⲁϫⲣⲟ, ⲉⲧⲉⲧⲁⲓ̈ &lt;ⲧⲉ&gt; ⲧⲉⲧⲛ̄ϩⲩⲡⲟⲙⲟⲛⲏ ⲉⲧϫⲏⲕ ⲉⲃⲟⲗ ⲙ̄ⲙⲛ̄ⲧⲣⲙ̄ⲛ̄ϩⲏⲧ ⲛⲓⲙ · ⲁⲩⲱ ⲣⲟⲉⲓⲥ ⲁϩⲉⲣⲁⲧⲧⲏⲩⲧⲛ̄ ϩⲛ̄ⲧⲡⲓⲥⲧⲓⲥ ϫⲣⲟ ⲛ̄ⲧⲉⲧⲛ̄ϭⲙ̄ϭⲟⲙ ·&nbsp;ⲛⲉⲧⲛ̄ϩⲃⲏⲩⲉ ⲧⲏⲣⲟⲩ, ⲙⲁⲣⲟⲩϣⲱⲡⲉ ϩⲛ̄ⲟⲩⲁⲅⲁⲡⲏ ·</p>
</div>
<div class="section" id="id50">
<h3>Paragraph 04<a class="headerlink" href="#id50" title="Permalink to this headline">¶</a></h3>
<p>ⲁⲩⲱ ⲟⲛ ⲕⲁⲧⲁⲑⲉ ⲉⲛⲧⲁⲡⲁⲡⲟⲥⲧⲟⲗⲟⲥ ϫⲟⲟⲥ ϫⲉϯⲡⲁⲣⲁⲕⲁⲗⲉⲓ ⲙ̄ⲙⲱⲧⲛ̄ ⲛⲁⲥⲛⲏⲩ, ⲉⲧⲣⲉⲧⲛ̄ϭⲱϣⲧ̄ ⲉⲛⲉⲧⲉⲓⲣⲉ ⲛ̄ⲙ̄ⲡⲱⲣϫ̄ ⲙⲛ̄ⲛⲉⲥⲕⲁⲛⲇⲁⲗⲟⲛ ⲡⲁⲣⲁⲧⲉⲥⲃⲱ ⲉⲛⲧⲁⲧⲉⲧⲛ̄ ϫⲓⲥⲃⲱ ⲉⲣⲟⲥ. ⲛ̄ⲧⲉⲧⲛ̄ⲥⲁϩⲉⲧⲏⲩⲧⲛ̄ ⲉⲃⲟⲗ ⲙ̄ⲙⲟⲟⲩ · ⲛⲁⲓ̈ ⲅⲁⲣ ⲛ̄ⲧⲉⲓ̈ⲙⲓⲛⲉ. ⲛ̄ⲥⲉⲟ ⲁⲛ ⲛ̄ϩⲙ̄ϩⲁⲗ ⲙ̄ⲡϫⲟⲉⲓⲥ ⲡⲉⲭ̄ⲥ̄ · ⲁⲗⲗⲁ ⲉⲩⲟ ⲛ̄ϩⲏⲧⲟⲩ · ⲁⲩⲱ ⲉⲃⲟⲗ ϩⲓⲧⲛ̄ⲧⲉⲩϭⲓⲛϣⲁϫⲉ ⲉⲧϩⲟⲗϭ̄ ⲙⲛ̄ⲡⲉⲥⲙⲟⲩ ϣⲁⲩⲉⲝⲁⲡⲁⲧⲁ ⲙ̄ⲡϩⲏⲧ ⲛ̄ⲛ̄ⲃⲁⲗϩⲏⲧ :</p>
</div>
<div class="section" id="id51">
<h3>Paragraph 05<a class="headerlink" href="#id51" title="Permalink to this headline">¶</a></h3>
<p>ⲁⲩⲱ ⲟⲛ ϫⲉϯϩⲧⲏⲧⲛ̄ ⲉⲛⲓⲟⲩϩⲟⲟⲣ ·&nbsp;ϯϩⲧⲏⲧⲛ̄ ⲉⲛⲓⲉⲣⲅⲁⲧⲏⲥ ⲉⲑⲟⲟⲩ · ϯϩⲧⲏⲧⲛ̄ ⲉⲛⲣⲱⲙⲉ ⲉⲛⲧⲁⲛ̄ⲇⲁⲓⲙⲱⲛ ⲣ̄ϫⲟⲉⲓⲥ ⲉⲣⲟⲟⲩ. ⲙ̄ⲡⲣ̄ⲧⲣⲉⲩⲥⲕⲁⲛⲇⲁⲗⲓⲍⲉ ⲙ̄ⲙⲱⲧⲛ̄ ·</p>
</div>
<div class="section" id="id52">
<h3>Paragraph 06<a class="headerlink" href="#id52" title="Permalink to this headline">¶</a></h3>
<p>ϩⲙ̄ⲡⲁⲓ̈ ⲅⲁⲣ ⲛ̄ⲧⲁϥϫⲟⲟⲥ ⲛ̄ϭⲓⲡⲁⲡⲟⲥⲧⲟⲗⲟⲥ ϫⲉⲉⲓ̈ϫⲱ ⲙ̄ⲙⲟⲥ ⲕⲁⲧⲁⲟⲩⲥⲱϣ · ⲧⲉⲧⲛ̄ⲁⲛⲉⲭⲉ ⲅⲁⲣ ⲉϩⲛⲏⲧⲛ̄ ⲛ̄ⲛⲓⲁⲑⲏⲧ · ⲉⲛⲧⲉⲧⲛ̄ϩⲉⲛⲥⲁⲃⲉⲉⲩ · ⲧⲉⲧⲛ̄ⲁⲛⲉⲭⲉ ⲅⲁⲣ ⲙ̄ⲡⲉⲧⲉⲝⲁⲡⲁⲧⲁ ⲙ̄ⲙⲱⲧⲛ̄ · ⲙ̄ⲡⲉⲧⲕⲧⲟ ⲉⲃⲟⲗ · ⲙ̄ⲡⲉⲧⲉⲓⲣⲉ ⲙ̄ⲙⲱⲧⲛ̄ ⲛ̄ϩⲙ̄ϩⲁⲗ · ⲙ̄ⲡⲉⲧⲟⲩⲱⲙ · ⲙ̄ⲡⲉⲧϫⲓ · ⲙ̄ⲡⲉⲧϫⲓⲥⲉ ⲙ̄ⲙⲟϥ · ⲙ̄ⲡⲉⲧϩⲓⲟⲩⲉ ⲉϩⲟⲩⲛ ⲉⲡⲉⲧⲛ̄ϩⲟ ·</p>
</div>
<div class="section" id="id53">
<h3>Paragraph 07<a class="headerlink" href="#id53" title="Permalink to this headline">¶</a></h3>
<p>ⲏ ⲟⲩⲛⲟϭ, ⲛ̄ⲛⲟⲃⲉ ⲁⲛ ⲡⲉ ϫⲉⲧⲉⲧⲛ̄ϫⲓ, ⲁⲩⲱ ⲧⲉⲧⲛ̄ϯ ⲙⲛ̄ⲛ̄ⲕⲟⲥⲙⲓⲕⲟⲛ ⲡⲁⲣⲁⲧⲉⲅⲛⲱⲙⲏ ⲛ̄ⲛⲉⲧⲛ̄ⲉⲓⲟⲧⲉ ⲉⲧϥⲓ ⲙ̄ⲡⲉⲧⲛ̄ⲣⲟⲟⲩϣ · ⲙⲁⲗⲓⲥⲧⲁ ⲉⲥⲕⲏ ⲉϩⲣⲁⲓ̈ ⲉⲃⲟⲗ ϩⲓⲧⲛ̄ⲛⲉⲛⲉⲓⲟⲧⲉ ϫⲓⲛⲛ̄ϣⲟⲣⲡ̄ ϫⲉⲛ̄ⲛⲉⲣⲱⲙⲉ ϫⲓ, ⲏ ⲉϯ ⲡⲁⲣⲁⲧⲉⲩⲅⲛⲱⲙⲏ ·</p>
</div>
<div class="section" id="id54">
<h3>Paragraph 08<a class="headerlink" href="#id54" title="Permalink to this headline">¶</a></h3>
<p>ⲁⲩⲱ ⲟⲛ ⲛⲉⲛⲉⲓⲟⲧⲉ ⲉⲛⲧⲁⲩⲃⲱⲕ ⲧⲉⲛⲟⲩ ⲉⲣⲁⲧϥ̄ ⲙ̄ⲡⲛⲟⲩⲧⲉ ⲁⲩϩⲱⲛ ⲁⲩⲱ ⲁⲩⲡⲁⲣⲁⲅⲅⲉⲓⲗⲉ, ϫⲉϥⲥϩⲟⲩⲟⲣⲧ̄ ⲛ̄ϭⲓⲡⲉⲧⲛⲁϫⲓ, ⲁⲩⲱ ⲛϥ̄ϯ ϩⲛ̄ⲟⲩⲕⲣⲟϥ ⲁϫⲛ̄ⲛⲉϥⲉⲓⲟⲧⲉ :</p>
</div>
</div>
<div class="section" id="chapter-11">
<h2>Chapter 11<a class="headerlink" href="#chapter-11" title="Permalink to this headline">¶</a></h2>
<div class="section" id="id55">
<h3>Paragraph 01<a class="headerlink" href="#id55" title="Permalink to this headline">¶</a></h3>
<p>ⲛ̄ⲧⲱⲧⲛ̄ ⲇⲉ ⲛ̄ϩⲗ̄ⲗⲟⲓ̈ ϥⲓⲡⲣⲟⲟⲩϣ ⲛ̄ⲛ̄ⲣⲱⲙⲉ ⲉⲧϩⲁⲧⲉⲧⲏⲩⲧⲛ̄ ⲉⲧϭⲁⲗⲱⲟⲩ ⲉⲣⲱⲧⲛ̄. ⲉⲧⲉⲛⲉⲧⲛ̄ϣⲏⲣⲉ ⲛⲉ · ⲛ̄ⲑⲉ ⲉⲛⲧⲁⲧⲉⲧⲛ̄ϣⲟⲡⲟⲩ ⲉⲣⲱⲧⲛ̄ ⲉⲧⲃⲉⲡⲛⲟⲩⲧⲉ.</p>
</div>
<div class="section" id="id56">
<h3>Paragraph 02<a class="headerlink" href="#id56" title="Permalink to this headline">¶</a></h3>
<p>ⲛ̄ⲧⲉⲧⲛ̄ϥⲓⲡⲣⲟⲟⲩϣ ⲟⲛ ⲛ̄ⲧⲉⲩⲯⲩⲭⲏ ϩⲛ̄ⲧⲁⲅⲁⲡⲏ ⲙ̄ⲡⲛⲟⲩⲧⲉ · ϫⲉϥⲥⲏϩ ϫⲉϯⲡⲁⲣⲁⲕⲁⲗⲉⲓ ϭⲉ ⲛ̄ⲛⲉⲡⲣⲉⲥⲃⲩⲧⲉⲣⲟⲥ ⲉⲧⲛ̄ϩⲏⲧⲧⲏⲩⲧⲛ̄ ϩⲱⲥ ϣⲃⲣ̄ⲡⲣⲉⲥⲃⲩⲧⲉⲣⲟⲥ, ⲁⲩⲱ ⲙ̄ⲙⲛ̄ⲧⲣⲉ ⲛ̄ⲙ̄ⲙⲟⲕϩⲥ̄ ⲙ̄ⲡⲉⲭ̄ⲥ̄ · ⲁⲩⲱ ϩⲱⲥ ⲟⲓⲕⲟⲛⲟⲙⲟⲥ ⲙ̄ⲡⲉⲟⲟⲩ ⲉⲧⲛⲁϭⲱⲗⲡ̄ ⲉⲃⲟⲗ ϫⲉⲙⲟⲟⲛⲉ ⲙ̄ⲡⲟϩⲉ ⲙ̄ⲡⲛⲟⲩⲧⲉ, ⲉⲧⲛ̄ϩⲏⲧⲧⲏⲩⲧⲛ̄, ϩⲛ̄ⲟⲩϩⲧⲟⲣ ⲁⲛ · ⲁⲗⲗⲁ ⲉϩⲛⲏⲧⲛ̄ ⲕⲁⲧⲁⲡⲛⲟⲩⲧⲉ · ⲟⲩⲧⲉ ϩⲛ̄ⲟⲩⲙⲛⲧⲙⲁⲓ̈ϩⲏⲩ ⲛ̄ϣⲗⲟϥ ⲁⲛ · ⲁⲗⲗⲁ ϩⲛ̄ⲟⲩⲟⲩⲣⲟⲧ · ϩⲱⲥ ⲉⲧⲉⲧⲛ̄ⲟ ⲁⲛ ⲛ̄ϫⲟⲉⲓⲥ ⲉⲛⲉⲕⲗⲏⲣⲟⲥ · ⲁⲗⲗⲁ ⲉⲧⲉⲧⲛ̄ϣⲟⲟⲡ ⲛ̄ⲧⲩⲡⲟⲥ ⲙ̄ⲡⲟϩⲉ ·</p>
</div>
<div class="section" id="id57">
<h3>Paragraph 03<a class="headerlink" href="#id57" title="Permalink to this headline">¶</a></h3>
<p>ⲉⲧⲉⲧⲛ̄ⲉⲓⲣⲉ ⲙ̄ⲡⲙⲉⲉⲩⲉ ϫⲉⲁⲩϫⲟⲟⲥ ϫⲉϩⲛ̄ⲟⲩϫⲟ ⲉⲃⲟⲗ · ⲥⲉⲛⲁϫⲟⲓ̈ ⲉⲃⲟⲗ ϩⲁⲛⲉⲧⲛ̄ⲯⲩⲭⲏ · ⲁⲩⲱ ϫⲉⲡⲉⲛⲧⲁⲩϭⲁⲗⲉϩⲁϩ ⲉⲣⲟϥ. ⲥⲉⲛⲁϣⲁⲧϥ̄ ⲛ̄ϩⲁϩ · ⲛ̄ⲧⲉⲧⲛ̄ϥⲓⲡⲣⲟⲟⲩϣ ⲛ̄ⲧⲉⲩⲯⲩⲭⲏ ⲕⲁⲧⲁⲡⲛⲟⲩⲧⲉ · ⲁⲩⲱ ⲟⲛ ⲛ̄ⲧⲉⲧⲛ̄ⲧⲙ̄ⲕⲁⲁⲩ ⲉⲩϣⲁⲁⲧ ⲛ̄ⲧⲉⲩⲭⲣⲉⲓⲁ ⲕⲁⲧⲁⲡⲉⲛⲃⲓⲟⲥ ·</p>
</div>
<div class="section" id="id58">
<h3>Paragraph 04<a class="headerlink" href="#id58" title="Permalink to this headline">¶</a></h3>
<p>ϫⲉⲁⲩϫⲟⲟⲥ ϫⲉⲉϣⲱⲡⲉ ⲟⲩⲛ̄ⲟⲩⲥⲟⲛ, ⲏ ⲟⲩⲥⲱⲛⲉ ⲕⲏ ⲕⲁϩⲏⲩ. ⲁⲩⲱ ⲉⲩϣⲁⲁⲧ ⲛ̄ⲧⲉϩⲣⲉ ⲙ̄ⲡⲉϩⲟⲟⲩ, ⲡⲉϩⲟⲟⲩ · ⲛ̄ⲧⲉⲟⲩⲁ ϫⲟⲟⲥ ⲛⲁⲩ ⲉⲃⲟⲗ ⲛ̄ϩⲏⲧⲧⲏⲩⲧⲛ̄ ϫⲉⲃⲱⲕ ϩⲛ̄ⲟⲩⲉⲓⲣⲏⲛⲏ, ⲛ̄ⲧⲉⲧⲛ̄ϩⲙⲟⲙ ⲛ̄ⲧⲉⲧⲛ̄ⲥⲓ. ⲛϥ̄ⲧⲙ̄ϯ ⲇⲉ ⲛⲁⲩ ⲛ̄ⲛⲉⲧⲟⲩⲁϩⲉ ⲛⲁⲩ, ⲛ̄ⲧⲉⲡⲥⲱⲙⲁ · ⲟⲩ ⲡⲉ ⲫⲏⲩ ·</p>
</div>
<div class="section" id="id59">
<h3>Paragraph 05<a class="headerlink" href="#id59" title="Permalink to this headline">¶</a></h3>
<p>ⲉϣⲱⲡⲉ ⲇⲉ ⲛ̄ⲥⲉϣⲁⲁⲧ ⲁⲛ ⲛ̄ⲧⲉϩⲣⲉ ⲙⲛ̄ⲑⲃ̄ⲥⲱ · ⲙⲛ̄ⲧⲁⲩ ϣⲁϫⲉ ⲙ̄ⲙⲁⲩ ⲉϫⲱ · ⲁⲩⲱ ⲛ̄ⲧⲟⲕ ϩⲱⲱⲕ ⲟⲛ ⲕⲛⲁϣⲱⲡⲉ ⲛ̄ⲁⲧⲛⲟⲃⲉ ·</p>
</div>
<div class="section" id="id60">
<h3>Paragraph 06<a class="headerlink" href="#id60" title="Permalink to this headline">¶</a></h3>
<p>ⲁⲗⲗⲁ ⲣⲟⲉⲓⲥ ⲛ̄ⲧⲟϥ ⲉⲧⲙ̄ⲕⲁⲁⲩ ⲉϣⲃ̄ⲟⲩⲟⲛ ⲉⲟⲩⲟⲛ · ⲙⲏⲡⲟⲧⲉ ⲛⲅ̄ϭⲛ̄ϩⲟⲉⲓⲛⲉ ⲉⲩϫⲓ ⲙ̄ⲡⲉⲩⲙ̄ⲧⲟⲛ ϫⲉⲟⲩⲛ̄ⲧⲁⲩ ⲣⲱⲙⲉ ⲙ̄ⲙⲁⲩ · ⲛⲅ̄ϭⲛ̄ϩⲟⲉⲓⲛⲉ ⲉⲩⲙⲟⲟϣⲉ ϩⲛ̄ⲟⲩⲕⲱⲗϫ̄ ⲙⲛ̄ⲟⲩⲙ̄ⲕⲁϩ ϫⲉⲙⲛ̄ⲧⲟⲩ ⲣⲱⲙⲉ ⲙ̄ⲙⲁⲩ ⲉⲧⲃⲉⲡⲁⲓ̈ ⲟⲩⲛⲟϭ, ⲛ̄ⲛⲟⲃⲉ ⲡⲉ ϩⲙ̄ⲙⲁ ⲛ̄ⲧⲉⲓ̈ϩⲉ ⲉⲧⲣⲉⲩϫⲓⲡϩⲟ ⲛ̄ϩⲟⲓ̈ⲛⲉ. ⲛ̄ⲥⲉⲕⲁϩⲟⲓ̈ⲛⲉ · ⲉⲩⲙⲟⲩϩ ⲛ̄ⲥⲱⲟⲩ ⲣⲱ ⲁⲛ ϩⲟⲗⲱⲥ ·</p>
</div>
<div class="section" id="id61">
<h3>Paragraph 07<a class="headerlink" href="#id61" title="Permalink to this headline">¶</a></h3>
<p>ⲁⲗⲗⲁ ⲙⲁⲣⲉⲟⲩϣⲱϣ ⲛ̄ⲟⲩⲱⲧ ϣⲱⲡⲉ ⲛⲁⲩ, ⲧⲏⲣⲟⲩ ϩⲓⲟⲩⲥⲟⲡ ⲛ̄ⲑⲉ ⲉⲧⲥⲏϩ ϫⲉⲡⲁⲡⲉϩⲟⲩⲟ ⲙ̄ⲡϥ̄ⲣ̄ϩⲟⲩⲟ · ⲁⲩⲱ ⲡⲁⲡⲕⲟⲩⲓ̈ ·&nbsp;ⲙ̄ⲡϥ̄ⲥⲃⲟⲕ · ϫⲉⲕⲁⲥ ⲉⲣⲉⲟⲩⲙ̄ⲧⲟⲛ ϣⲱⲡⲉ ⲛⲁⲩ ⲧⲏⲣⲟⲩ · ⲛ̄ⲥⲉϣⲙ̄ϣⲉ ⲙ̄ⲡⲛⲟⲩⲧⲉ ϩⲛ̄ⲟⲩⲧⲱⲧ ⲛ̄ϩⲏⲧ · ⲉⲙⲛ̄ⲁⲣⲓⲕⲉ ϣⲟⲟⲡ. ⲟⲩⲧⲉ ⲙⲛ̄ⲧⲣⲉϥϫⲓϩⲟ :</p>
</div>
</div>
<div class="section" id="chapter-12">
<h2>Chapter 12<a class="headerlink" href="#chapter-12" title="Permalink to this headline">¶</a></h2>
<div class="section" id="id62">
<h3>Paragraph 01<a class="headerlink" href="#id62" title="Permalink to this headline">¶</a></h3>
<p>ⲛ̄ⲧⲱⲧⲛ̄ ⲇⲉ ⲛ̄ⲉⲓⲟⲧⲉ ⲛ̄ⲛ̄ⲏⲓ̈ ϥⲓⲡⲣⲟⲟⲩϣ ⲛ̄ⲛ̄ⲣⲱⲙⲉ ⲉⲛⲧⲁⲡⲛⲟⲩⲧⲉ ϭⲁⲗⲱⲟⲩ, ⲉⲣⲱⲧⲛ̄ ϩⲛ̄ⲟⲩϩⲟⲧⲉ ⲛ̄ⲧⲉⲡⲛⲟⲩⲧⲉ ⲉⲧⲉⲧⲛ̄ϯⲥⲃⲱ ⲛⲁⲩ ⲉⲡⲟⲩϫⲁⲓ̈ ⲛ̄ⲛⲉⲩⲯⲩⲭⲏ · ϫⲉⲁⲩϫⲟⲟⲥ ϫⲉⲛ̄ⲉⲓⲟⲧⲉ ⲙ̄ⲡⲣ̄ϯⲛⲟⲩϭⲥ̄ ⲛ̄ⲛⲉⲧⲛ̄ϣⲏⲣⲉ · ⲁⲗⲗⲁ ⲥⲁⲛⲟⲩϣⲟⲩ ϩⲛ̄ⲧⲉⲥⲃⲱ ⲙⲛ̄ⲡⲧⲥⲁⲃⲟ ⲙ̄ⲡϫⲟⲉⲓⲥ ·</p>
</div>
<div class="section" id="id63">
<h3>Paragraph 02<a class="headerlink" href="#id63" title="Permalink to this headline">¶</a></h3>
<p>ⲁⲩⲱ ⲟⲛ ϫⲉⲡⲉⲧⲉⲟⲩⲛ̄ⲣⲱⲙⲉ ϭⲁⲗⲱⲟⲩ ⲉⲣⲟϥ. ⲥⲉⲛⲁϫⲛⲟⲩϥ ⲉⲣⲟϥ · ϩⲟⲙⲟⲓⲱⲥ ⲡⲉⲧⲉⲙⲛ̄ⲣⲱⲙⲉ ϭⲁⲗⲱⲟⲩ, ⲉⲣⲟϥ · ⲥⲉⲛⲁϫⲛⲟⲩϥ ⲉⲧⲉϥⲯⲩⲭⲏ ⲙ̄ⲙⲓⲛ ⲙ̄ⲙⲟϥ ·</p>
</div>
<div class="section" id="id64">
<h3>Paragraph 03<a class="headerlink" href="#id64" title="Permalink to this headline">¶</a></h3>
<p>ⲉⲧⲉⲧⲛ̄ⲥⲟⲟⲩⲛ ϫⲉⲛ̄ⲑⲉ ⲙ̄ⲡⲉⲛⲧⲁϥϫⲓ ⲙ̄ⲡϯⲟⲩ ⲛ̄ϭⲓⲛϭⲱⲣ ⲁϥⲣ̄ϩⲱⲃ ⲛ̄ϩⲏⲧⲟⲩ. ⲁϥϯϩⲏⲩ ⲛ̄ⲕⲉϯⲟⲩ · ⲁⲩⲱ ⲡⲉⲛⲧⲁϥϫⲓ ⲙ̄ⲡⲉⲥⲛⲁⲩ · ⲁϥϯϩⲏⲩ ⲛ̄ⲕⲉⲥⲛⲁⲩ · ⲧⲁⲓ̈ ϩⲱⲧⲧⲏⲩⲧⲛ̄ &lt;ⲧⲉ&gt; ⲧⲉⲧⲛ̄ϩⲉ · ⲉⲧⲉⲧⲛ̄ϣⲁⲛⲙⲟⲟⲛⲉ ⲙ̄ⲙⲟⲟⲩ ⲕⲁⲗⲱⲥ ⲛ̄ⲑⲉ ⲙ̄ⲡϣⲱⲥ ⲉⲧⲛⲁⲛⲟⲩϥ ⲉϣⲁϥⲕⲱ ⲛ̄ⲧⲉϥⲯⲩⲭⲏ ϩⲁⲛⲉϥⲉⲥⲟⲟⲩ :</p>
</div>
<div class="section" id="id65">
<h3>Paragraph 04<a class="headerlink" href="#id65" title="Permalink to this headline">¶</a></h3>
<p>ⲡϫⲟⲉⲓⲥ ⲅⲁⲣ ϫⲱ ⲙ̄ⲙⲟⲥ ϫⲉⲙ̄ⲙⲛ̄ⲁⲅⲁⲡⲏ ⲉⲛⲁⲁⲁϥ ⲉⲧⲁⲓ̈. ⲛ̄ⲥⲁⲧⲣⲉⲡⲣⲱⲙⲉ ⲕⲱ ⲛ̄ⲧⲉϥⲯⲩⲭⲏ ϩⲁⲛⲉϥϣⲃⲉⲉⲣ · ϫⲉⲕⲁⲥ ⲛ̄ⲧⲱⲧⲛ̄, ⲁⲩⲱ ⲛ̄ⲧⲟⲟⲩ ⲉⲧⲉⲧⲛⲉⲣ̄ⲙ̄ⲡϣⲁ ϩⲓⲟⲩⲥⲟⲡ ⲉⲃⲱⲕ ⲉϩⲟⲩⲛ ⲉⲡⲙⲁ ⲛ̄ϣⲉⲗⲉⲉⲧ ⲙⲛ̄ⲡⲁⲧϣⲉⲗⲉⲉⲧ ⲙ̄ⲙⲉ ⲓ̄ⲥ̄ ·</p>
</div>
<div class="section" id="id66">
<h3>Paragraph 05<a class="headerlink" href="#id66" title="Permalink to this headline">¶</a></h3>
<p>ϩⲁⲣⲉϩ ⲛ̄ⲧⲟϥ ⲁⲩⲱ ⲣⲟⲉⲓⲥ ⲙ̄ⲡⲣ̄ⲧⲣⲉⲩϭⲛ̄ⲟⲩⲁ ⲛ̄ϩⲏⲧⲛ̄ ⲉⲣⲉⲧⲉϥϩⲃ̄ⲥⲱ ⲗⲁⲁⲙ ⲏ ⲁⲕⲉⲓ ⲉϩⲟⲩⲛ ⲉⲡⲉⲓ̈ⲙⲁ ⲉⲙⲛ̄ϩⲃ̄ⲥⲱ ⲙ̄ⲙⲁ ⲛ̄ϣⲉⲗⲉⲉⲧ ϩⲓⲱⲱⲕ · ⲏ ⲛ̄ⲥⲉϫⲟⲟⲥ ϫⲉⲛⲟϫϥ̄ ⲉⲃⲟⲗ ⲉⲡⲕⲁⲕⲉ ⲉⲧϩⲓⲃⲟⲗ · ⲟⲩⲟⲓ̈ ⲛⲁⲓ̈. ⲁⲩⲱ ⲟⲩⲟⲓ̈ ⲛ̄ⲟⲩⲟⲛ ⲛⲓⲙ ⲉⲣϣⲁⲛⲡⲁⲓ̈ ⲧⲱⲙⲧ̄ ⲉⲣⲟⲛ :</p>
</div>
</div>
<div class="section" id="chapter-13">
<h2>Chapter 13<a class="headerlink" href="#chapter-13" title="Permalink to this headline">¶</a></h2>
<div class="section" id="id67">
<h3>Paragraph 01<a class="headerlink" href="#id67" title="Permalink to this headline">¶</a></h3>
<p>ⲛ̄ⲧⲱⲧⲛ̄ ϩⲱⲧⲧⲏⲩⲧⲛ̄ ⲱ ⲛⲉⲥⲛⲏⲩ. ⲥⲱⲧⲙ̄ ⲛ̄ⲥⲁⲛⲉⲧⲛ̄ⲉⲓⲟⲧⲉ ⲉⲧϯⲥⲃⲱ ⲛⲏⲧⲛ̄ ϩⲙ̄ⲙⲛ̄ⲧⲥⲧⲙⲏⲧ ⲛⲓⲙ ⲉⲛⲁⲛⲟⲩϥ ⲙⲛ̄ϩⲩⲡⲟⲧⲁⲅⲏ ⲛⲓⲙ · ϫⲉⲁⲩϫⲟⲟⲥ ϫⲉϩⲩⲡⲟⲧⲁⲥⲥⲉ ⲛ̄ⲛⲉⲧⲛ̄ⲉⲣⲏⲩ, ϩⲛ̄ⲑⲟⲧⲉ ⲙ̄ⲡⲉⲭ̄ⲥ̄ · ⲁⲩⲱ ϫⲉⲛ̄ϣⲏⲣⲉ ⲥⲱⲧⲙ̄ ⲛ̄ⲥⲁⲛⲉⲧⲛ̄ⲉⲓⲟⲧⲉ ϩⲛ̄ⲥⲙⲟⲧ ⲛⲓⲙ ·&nbsp;ⲡⲁⲓ̈ ⲅⲁⲣ ⲡⲉ ⲡⲟⲩⲱϣ ⲙ̄ⲡϫⲟⲓ̈ⲥ ·</p>
</div>
<div class="section" id="id68">
<h3>Paragraph 02<a class="headerlink" href="#id68" title="Permalink to this headline">¶</a></h3>
<p>ⲁⲩⲱ ⲟⲛ ϫⲉⲥⲱⲧⲙ̄ ⲛ̄ⲥⲁⲛⲉⲧⲛ̄ⲛⲟϭ, ⲛ̄ⲧⲉⲧⲛ̄ϩⲩⲡⲟⲧⲁⲥⲥⲉ ⲛⲁⲩ · ⲛ̄ⲧⲟⲟⲩ ⲅⲁⲣ ⲥⲉⲟ ⲛ̄ⲟⲩϣⲏ ⲛ̄ⲣⲟⲉⲓⲥ ϩⲁⲛⲉⲧⲛ̄ⲯⲩⲭⲏ · ϫⲉⲉⲩⲛⲁⲣ̄ⲡⲁⲓ̈ ϩⲛ̄ⲟⲩⲣⲁϣⲉ ⲉⲛⲥⲉⲁϣⲁϩⲟⲙ ⲁⲛ ·</p>
</div>
<div class="section" id="id69">
<h3>Paragraph 03<a class="headerlink" href="#id69" title="Permalink to this headline">¶</a></h3>
<p>ⲁⲩⲱ ⲟⲛ ϫⲉⲧⲛ̄ⲥⲟⲡⲥ̄ ⲇⲉ ⲙ̄ⲙⲱⲧⲛ̄ ⲛⲉⲥⲛⲏⲩ ⲉⲥⲟⲩⲛ̄ⲛⲉⲧϩⲟⲥⲉ ⲛ̄ϩⲏⲧⲧⲏⲩⲧⲛ̄, ⲁⲩⲱ ⲉⲧⲡⲣⲟϩⲓⲥⲧⲁ ⲉⲣⲱⲧⲛ̄ ϩⲙ̄ⲡϫⲟⲉⲓⲥ, ⲁⲩⲱ ⲉⲧϯⲥⲃⲱ ⲛⲏⲧⲛ̄. ⲛ̄ⲧⲉⲧⲛ̄ⲕⲁⲁⲩ ⲛ̄ⲛⲁϩⲣⲏⲧⲛ̄ ϩⲛ̄ⲟⲩϩⲟⲩⲟ ϩⲛ̄ⲧⲁⲅⲁⲡⲏ ⲉⲧⲃⲉⲡⲉⲩϩⲱⲃ · ϫⲉⲕⲁⲥ ⲉⲧⲉⲧⲛⲉϣⲱⲡⲉ ⲛ̄ⲕⲗⲟⲙ ⲛ̄ϣⲟⲩϣⲟⲩ ⲁⲩⲱ ⲛ̄ⲧⲉⲗⲏⲗ ⲛ̄ⲉⲟⲟⲩ ⲛ̄ⲛⲉⲧⲛⲁⲩ ⲉⲣⲟⲛ, ⲙⲛ̄ⲛⲉⲧⲛⲁⲧⲱⲙⲧ̄ ⲉⲣⲟⲛ ⲧⲏⲣⲟⲩ. ⲉⲩⲕⲧⲟ ⲙⲛ̄ⲟⲩⲙⲉⲧⲁⲛⲟⲓⲁ · ⲁⲩⲱ ⲛ̄ⲧⲉⲧⲛ̄ϣⲱⲡⲉ ⲛ̄ϣⲟⲩϣⲟⲩ, ⲛ̄ⲛⲉⲛⲉⲓⲟⲧⲉ ⲧⲏⲣⲟⲩ ϩⲙ̄ⲡⲉϩⲟⲟⲩ ⲙ̄ⲡⲉⲭ̄ⲥ̄ · ⲉⲧⲉⲡⲁⲓ̈ ⲡⲉ ⲉⲛ ϣⲁⲛⲉⲓ ⲉⲃⲟⲗ ϩⲙ̄ⲡⲉⲓ̈ⲙⲁ, ⲛ̄ⲧⲛ̄ϭⲓⲛⲉ ⲛ̄ⲟⲩⲡⲁⲣⲣⲏⲥⲓⲁ ⲛ̄ⲛⲁϩⲣⲁⲩ ϩⲙ̄ⲡⲙⲁ ⲉⲧⲙ̄ⲙⲁⲩ :</p>
</div>
<div class="section" id="id70">
<h3>Paragraph 04<a class="headerlink" href="#id70" title="Permalink to this headline">¶</a></h3>
<p>ⲉⲧⲃⲉⲡⲁⲓ̈ ⲛⲉⲥⲛⲏⲩ ⲙⲁⲣⲛ̄ⲕⲧⲟⲛ ⲛ̄ⲧⲛ̄ⲧⲁϩⲉⲛⲉⲛϩⲃⲏⲩⲉ ⲉⲣⲁⲧⲟⲩ, ⲙⲛ̄ⲛⲉⲛϩⲓⲟⲟⲩⲉ. ⲁⲩⲱ ⲛ̄ⲧⲛ̄ϣⲓⲛⲉ ⲛ̄ⲥⲁⲛⲉϩⲓⲟⲟⲩⲉ ⲛ̄ϣⲁⲉⲛⲉϩ ⲙ̄ⲡϫⲟⲓ̈ⲥ · ϫⲉⲕⲁⲥ ⲉⲛⲉϭⲓⲛⲉ ⲛ̄ⲟⲩⲧⲃ̄ⲃⲟ ⲛ̄ⲛⲉⲛⲯⲩⲭⲏ :</p>
</div>
<div class="section" id="id71">
<h3>Paragraph 05<a class="headerlink" href="#id71" title="Permalink to this headline">¶</a></h3>
<p>ⲡϫⲟⲉⲓⲥ ⲇⲉ ⲡⲉⲭ̄ⲥ̄ ⲓ̄ⲥ̄ ⲡϣⲏⲣⲉ ⲙ̄ⲡⲉⲧⲥⲙⲁⲙⲁⲁⲧ ⲡⲛⲟⲩⲧⲉ ⲛ̄ⲛ̄ϭⲟⲙ ⲡ̄ⲡⲁⲛⲧⲟⲕⲣⲁⲧⲱⲣ ⲉϥⲉⲥⲟⲟⲩⲧⲛ̄ ⲛ̄ⲛⲉⲧⲛ̄ϩⲏⲧ ⲉϩⲟⲩⲛ ⲉⲧⲁⲅⲁⲡⲏ ⲙ̄ⲡⲛⲟⲩⲧⲉ ⲁⲩⲱ ⲉⲑⲩⲡⲟⲙⲟⲛⲏ ⲙ̄ⲡⲉⲭ̄ⲥ̄ ·</p>
</div>
<div class="section" id="id72">
<h3>Paragraph 06<a class="headerlink" href="#id72" title="Permalink to this headline">¶</a></h3>
<p>ⲁⲩⲱ ⲉϥⲛⲁϯϭⲟⲙ ⲛⲏⲧⲛ̄ ⲧⲏⲣⲧⲛ̄ ϩⲓⲟⲩⲥⲟⲡ · ⲉⲓⲧⲉ ⲛⲟϭ · ⲉⲓⲧⲉ ⲕⲟⲩⲉⲓ · ⲉⲓⲧⲉ ⲉⲓⲱⲧ · ⲉⲓⲧⲉ ϣⲏⲣⲉ · ⲉⲓⲧⲉ ⲙⲁⲁⲩ · ⲉⲓⲧⲉ ϣⲉⲉⲣⲉ. ⲉⲓⲧⲉ ⲟⲩⲟⲛ ⲛⲓⲙ ϩⲓⲟⲩⲥⲟⲡ ⲉⲧⲣⲉⲧⲛ̄ϥⲓ ϩⲁⲛⲉⲧⲛ̄ⲉⲣⲏⲩ · ϫⲉⲕⲁⲥ ⲉⲧⲉⲧⲛⲉϫⲱⲕ ⲉⲃⲟⲗ ⲛ̄ⲛ̄ⲛⲟⲙⲟⲥ ⲙ̄ⲡⲉⲭ̄ⲥ̄ :</p>
</div>
<div class="section" id="id73">
<h3>Paragraph 07<a class="headerlink" href="#id73" title="Permalink to this headline">¶</a></h3>
<p>ⲛ̄ⲧⲟϥ ⲇⲉ ⲡⲛⲟⲩⲧⲉ ⲛ̄ϯⲣⲏⲛⲏ ⲉϥⲉⲟⲩⲱϣϥ̄ ⲙ̄ⲡⲥⲁⲧⲁⲛⲁⲥ ϩⲁⲛⲉⲧⲛ̄ⲟⲩⲉⲣⲏⲧⲉ ϩⲛ̄ⲟⲩϭⲉⲡⲏ · ⲁⲩⲱ ⲉϥⲛⲁϯϭⲟⲙ ⲛⲏⲧⲛ̄ ⲧⲏⲣⲧⲛ̄ ⲉⲧⲣⲉⲧⲉⲧⲛ̄ⲉⲓⲣⲉ ⲙ̄ⲡⲉϥⲟⲩⲱϣ ⲛⲁϥ · ⲉϥⲉⲓⲣⲉ ⲙ̄ⲡⲉⲧⲣ̄ⲁⲛⲁϥ ⲛ̄ϩⲏⲧⲛ̄ ⲙ̄ⲡⲉϥⲙ̄ⲧⲟ ⲉⲃⲟⲗ ϩⲓⲧⲛ̄ⲓ̄ⲥ̄ ⲡⲉⲭ̄ⲥ̄ · ⲁⲩⲱ ⲉϥⲛⲁϫⲉⲕⲧⲏⲩⲧⲛ̄ ⲉⲃⲟⲗ ⲛ̄ⲟⲩϣⲱ ⲛⲓⲙ ⲉⲧⲛⲁⲛⲟⲩϥ · ⲉⲧⲣⲉⲧⲛ̄ϣⲱⲡⲉ ⲛ̄ⲥⲟⲫⲟⲥ ⲉⲡⲁⲅⲁⲑⲟⲛ. ⲛ̄ⲁⲕⲉⲣⲁⲓⲟⲥ ⲇⲉ ⲉⲡⲡⲉⲑⲟⲟⲩ :</p>
</div>
</div>
<div class="section" id="chapter-14">
<h2>Chapter 14<a class="headerlink" href="#chapter-14" title="Permalink to this headline">¶</a></h2>
<div class="section" id="id74">
<h3>Paragraph 01<a class="headerlink" href="#id74" title="Permalink to this headline">¶</a></h3>
<p>ⲡⲁⲗⲓⲛ ⲟⲛ ϯⲛⲁϫⲱ ⲛⲏⲧⲛ̄ ⲙ̄ⲡⲉⲓ̈ⲕⲉϣⲁϫⲉ ⲉⲧⲉⲟⲩⲟⲥⲉ ⲛⲏⲧⲛ̄ ⲁⲛ ⲡⲉ. ⲁⲗⲗⲁ ⲟⲩϩⲏⲩ ⲛ̄ⲧⲟϥ ⲛⲏⲧⲛ̄ ⲡⲉ ⲙⲛ̄ⲟⲩⲉⲟⲟⲩ · ⲉⲧⲉⲡⲁⲓ̈ ⲡⲉ · ϫⲉϩⲙ̄ⲡⲉϩⲙⲉ ⲛ̄ϩⲟⲟⲩ ⲉⲧⲟⲩⲕⲏⲣⲩⲥⲥⲉ ⲙ̄ⲙⲟϥ ϩⲙ̄ⲡⲕⲁϩ ⲧⲏⲣϥ̄ ⲉⲧⲣⲉⲟⲩⲟⲛ ⲛⲓⲙ ⲁⲅⲱⲛⲓⲍⲉ ⲛ̄ϩⲏⲧϥ̄ ϩⲙ̄ⲡⲕⲟⲥⲙⲟⲥ ⲧⲏⲣϥ̄ ⲡⲟⲩⲁ ⲡⲟⲩⲁ ⲕⲁⲧⲁⲧⲉϥϭⲟⲙ · ⲉⲓⲧⲉ ⲛⲟϭ · ⲉⲓⲧⲉ ⲕⲟⲩⲉⲓ · ⲁⲕⲙⲏⲛ ⲉⲩⲣ̄ϩⲟⲩⲟ ⲡⲁⲣⲁⲧⲉⲩϭⲟⲙ ·</p>
</div>
<div class="section" id="id75">
<h3>Paragraph 02<a class="headerlink" href="#id75" title="Permalink to this headline">¶</a></h3>
<p>ϯⲥⲱⲧⲙ̄ϫⲉⲟⲩⲛ̄ϩⲁϩ ⲛ̄ϩⲏⲧⲧⲏⲩⲧⲛ̄ ϩⲛ̄ⲛⲉⲧⲉⲟⲩⲛ̄ϭⲟⲙ ⲙ̄ⲙⲟⲟⲩ ⲉⲣ̄ϩⲟⲩⲟ · ⲉⲩⲟⲩⲱⲙ ϩⲓⲣⲟⲩϩⲉ ⲙ̄ⲙⲏⲛⲉ · ⲉⲙⲡϥ̄ ⲣ̄ⲣⲟⲟⲩϣ ⲛⲁⲩ, ϫⲉⲟⲩⲉⲧ ⲛⲓϩⲟⲟⲩ, &lt;ⲟⲩ&gt;ⲉⲧ ⲛ̄ⲕⲉϩⲟⲟⲩ ⲧⲏⲣⲟⲩ · ⲉⲟⲩⲛ̄ϩⲁϩ ⲛ̄ⲕⲟⲥⲙⲓⲕⲟⲛ ϩⲓⲃⲟⲗ ⲉⲓⲣⲉ ⲥⲛⲁⲩ, ⲥⲛⲁⲩ, ϩⲓϥⲧⲟⲟⲩ · ⲁⲩⲱ ⲟⲛ ⲉⲟⲩⲛ̄ⲟⲩⲟⲛ ⲥⲉⲕⲥⲁⲃⲃⲁⲧⲟⲛ ·</p>
</div>
<div class="section" id="id76">
<h3>Paragraph 03<a class="headerlink" href="#id76" title="Permalink to this headline">¶</a></h3>
<p>ⲙⲁⲗⲓⲥⲧⲁ ⲛⲉⲥⲛⲏⲩ ⲙ̄ⲡⲉⲓ̈ⲙⲁ ϩⲁⲧⲏⲛ ⲟⲩ ⲙⲟⲛⲟⲛ ϫⲉⲥⲉϩⲱⲧⲣ̄ ⲧⲏⲣⲟⲩ, ϫⲓⲛⲛ̄ϩⲗ̄ⲗⲟⲉⲓ ⲉⲧⲉⲙⲛ̄ϭⲟⲙ ⲙ̄ⲙⲟⲟⲟⲩ ϣⲁⲛ̄ϣⲏⲣⲉ ϣⲏⲙ ⲉⲧⲥⲟⲃⲕ̄ · ⲁⲗⲗⲁ ⲡⲉⲩϩⲟⲩⲟ ⲟⲛ ⲥⲉⲕϥⲧⲟⲟⲩ, ϩⲓⲥⲁⲃⲃⲁⲧⲟⲛ, ⲉⲩⲣ̄ⲡⲕⲉⲟⲩⲱⲙⲟⲉⲓⲕ ⲁⲛ ·</p>
</div>
<div class="section" id="id77">
<h3>Paragraph 04<a class="headerlink" href="#id77" title="Permalink to this headline">¶</a></h3>
<p>ⲉⲩⲉⲓⲣⲉ ⲙ̄ⲡⲙⲉⲉⲩⲉ ⲙ̄ⲡⲉⲛϫⲟⲉⲓⲥ ⲓ̄ⲥ̄ · ⲁⲩⲱ ⲡⲕⲉⲙⲱⲩⲥⲏⲥ · ⲙⲛ̄ϩⲏⲗⲓⲁⲥ, ⲉⲁⲩⲣ̄ⲡⲉϩⲙⲉ ⲛ̄ϩⲟⲟⲩ ⲧⲏⲣϥ̄ ⲛ̄ⲟⲩⲥⲟⲡ ⲛ̄ⲟⲩⲱⲧ ⲉⲙⲡⲟⲩⲧⲉⲡⲗⲁⲁⲩ, ⲟⲩⲧⲉ ⲟⲉⲓⲕ. ⲟⲩⲧⲉ ⲙⲟⲟⲩ ·</p>
</div>
<div class="section" id="id78">
<h3>Paragraph 05<a class="headerlink" href="#id78" title="Permalink to this headline">¶</a></h3>
<p>ⲁⲛⲟⲛ ⲇⲉ ⲙ̄ⲡⲛ̄ⲧⲛ̄ⲧⲱⲛⲛ̄ ⲉⲣⲟⲟⲩ ϩⲟⲗⲱⲥ ϩⲛ̄ⲧⲉⲛⲗⲉϥⲗⲓϥⲉ ⲛ̄ⲉⲗⲁⲭⲓⲥⲧⲟⲛ · ⲁⲩⲱ ⲟⲩ ⲡⲉ ⲡⲉϩⲟⲩⲟ ϫⲉⲁⲛⲉⲓ ⲉⲃⲟⲗ ϩⲙ̄ⲡⲕⲟⲥⲙⲟⲥ ⲉϩⲟⲩⲛ ⲉⲡⲉⲓ̈ⲃⲓⲟⲥ ⲡⲁⲓ̈ ⲉⲧⲛ̄ⲙ̄ⲡϣⲁ ⲙ̄ⲙⲟϥ ⲁⲛ ·</p>
</div>
<div class="section" id="id79">
<h3>Paragraph 06<a class="headerlink" href="#id79" title="Permalink to this headline">¶</a></h3>
<p>ⲉⲧⲃⲉⲡⲁⲓ̈ ⲙ̄ⲡⲣ̄ⲧⲣⲉⲛⲁⲙⲉⲗⲉⲓ · ⲁⲗⲗⲁ ⲙⲁⲣⲛ̄ⲁⲅⲱⲛⲓⲍⲉ ⲧⲏⲣⲛ̄ ⲡⲟⲩⲁ ⲡⲟⲩⲁ ⲕⲁⲧⲁⲧⲉϥϭⲟⲙ · ⲕⲁⲧⲁⲡⲉⲛⲧⲁⲡⲉⲛⲧⲁⲡϫⲟⲉⲓⲥ ϫⲟⲟϥ. ϫⲉⲁⲅⲱⲛⲓⲍⲉ ⲉⲃⲱⲕ ⲉϩⲟⲩⲛ ϩⲓⲧⲛ̄ⲧⲡⲩⲗⲏ ⲉⲧϭⲏⲩ · ⲧⲁⲓ̈ ⲉⲛⲧⲁϥϫⲟⲟⲥ ϫⲉϩⲉⲛⲕⲟⲩⲓ̈ ⲛⲉⲧⲛⲁⲃⲱⲕ ⲉϩⲟⲩⲛ ⲛ̄ϩⲏⲧⲥ̄ ·</p>
</div>
<div class="section" id="id80">
<h3>Paragraph 07<a class="headerlink" href="#id80" title="Permalink to this headline">¶</a></h3>
<p>ⲉⲧⲉⲡⲁⲓ̈ ⲡⲉ ϫⲉⲛⲁϣⲉⲛⲉⲧⲉⲓⲣⲉ ⲙ̄ⲡⲉⲩⲟⲩⲱϣ ⲛ̄ϩⲏⲧ ⲧⲉⲛⲟⲩ, ⲛ̄ⲑⲉ ⲉⲧⲟⲩⲁϣⲥ̄ · ⲉⲩⲛⲁⲡⲱϩ ⲙ̄ⲡⲉⲩϩⲏⲧ ϩⲱⲱϥ ⲉⲩϣⲁⲛⲉⲓ ⲉⲃⲟⲗ ϩⲙ̄ⲡⲉⲓ̈ⲙⲁ · ϩⲉⲛⲕⲟⲩⲓ̈ ⲇⲉ ⲛⲉⲧⲛⲁϩⲉϫϩⲱϫⲟⲩ, ⲛ̄ⲥⲉⲙⲟⲕϩⲟⲩ, ⲉⲧⲃⲉⲡⲛⲟⲩⲧⲉ. ϫⲉⲉⲩⲛⲁϫⲓ ϩⲱⲱϥ ⲙ̄ⲡⲉⲩⲥⲟⲗⲥⲗ̄ ⲙⲛ̄ⲡⲉⲩⲧⲱⲧ ⲛ̄ϩⲏⲧ ϩⲙ̄ⲡⲙⲁ ⲉⲧⲟⲩⲛⲁⲃⲱⲕ ⲉⲣⲟϥ ·</p>
</div>
</div>
<div class="section" id="chapter-15">
<h2>Chapter 15<a class="headerlink" href="#chapter-15" title="Permalink to this headline">¶</a></h2>
<div class="section" id="id81">
<h3>Paragraph 01<a class="headerlink" href="#id81" title="Permalink to this headline">¶</a></h3>
<p>ⲁⲩⲱ ⲟⲛ ⲡϫⲟⲉⲓⲥ ϫⲱ ⲙ̄ⲙⲟⲥ ϫⲉⲡⲉⲛⲧⲁϥϩⲉ ⲉⲧⲉϥⲯⲩⲭⲏ. ϥⲛⲁⲥⲟⲣⲙⲉⲥ · ⲡⲉⲧⲛⲁⲥⲱⲣⲙ̄ ⲇⲉ ⲛ̄ⲧⲉϥⲯⲩⲭⲏ ⲉⲧⲃⲏⲏⲧ. ϥⲛⲁϩⲉ ⲉⲣⲟⲥ · ⲉⲩⲱⲛϩ̄ ϣⲁⲉⲛⲉϩ :</p>
</div>
<div class="section" id="id82">
<h3>Paragraph 02<a class="headerlink" href="#id82" title="Permalink to this headline">¶</a></h3>
<p>ⲅⲉⲛⲟⲓⲧⲟ ⲇⲉ ⲛ̄ⲧⲉⲡϫⲟⲉⲓⲥ ⲧⲁⲁⲥ ⲛⲁⲛ ⲉⲧⲣⲉⲩϩⲉ ⲉⲣⲟⲛ ⲉⲛⲣⲟⲉⲓⲥ, ⲁⲩⲱ ⲉⲛϯⲕⲁⲣⲡⲟⲥ · ⲉⲛⲉⲓⲣⲉ ⲙ̄ⲡⲙⲉⲉⲩⲉ ⲛⲛⲉϥⲉⲛⲧⲟⲗⲏ · ⲉⲛⲕⲁⲑⲁⲣⲓⲍⲉ ⲙ̄ⲙⲟⲛ ⲉⲃⲟⲗ ϩⲛ̄ϫⲱϩⲙ̄ ⲛⲓⲙ ⲙⲛ̄ⲧⲙⲛ̄ⲧϩⲏⲧ ⲥⲛⲁⲩ · ⲁⲩⲱ ⲧⲙⲛ̄ⲧⲣⲉϥϯⲧⲱⲛ, ⲛ̄ⲧⲙⲛ̄ⲧϣⲏⲣⲉ ϣⲏⲙ · ⲙⲛ̄ⲧⲙⲛ̄ⲧϫⲁⲥⲓϩⲏⲧ. ⲧⲁⲓ̈ ⲉϣⲁⲣⲉⲡⲛⲟⲩⲧⲉ ϯ ⲟⲩⲃⲏⲥ ·</p>
</div>
<div class="section" id="id83">
<h3>Paragraph 03<a class="headerlink" href="#id83" title="Permalink to this headline">¶</a></h3>
<p>ⲉⲛϩⲱ ⲉⲣⲟⲛ ⲙ̄ⲙⲁⲧⲉ ⲉⲧⲉⲥⲃⲱ ⲉⲧⲟⲩⲟϫ, ⲛ̄ⲛⲉⲛⲉⲓⲟⲧⲉ ⲙⲛ̄ⲛⲉⲩⲉⲛⲧⲟⲗⲏ ⲉⲛⲧⲁⲩϩⲟⲛⲟⲩ ⲉⲧⲟⲟⲧⲛ̄ · ϫⲉⲕⲁⲥ ⲉⲧⲉⲧⲛⲉⲣ̄ⲙ̄ⲡϣⲁ ⲛ̄ⲃⲱⲕ ⲉϩⲟⲩⲛ ⲉⲡⲱⲛϩ̄ ϩⲓⲟⲩⲥⲟⲡ · ⲛ̄ⲧⲱⲧⲛ̄ ⲙⲛ̄ⲛⲉⲧⲛ̄ϣⲏⲣⲉ, ⲙⲛ̄ⲛⲉⲧⲛ̄ⲥⲛⲏⲩ, ⲙⲛ̄ⲛⲉⲧⲛ̄ⲙⲁⲁⲩ, ⲙⲛ̄ⲛⲉⲧⲛ̄ϣⲉⲉⲣⲉ · ⲙⲛ̄ⲛⲉⲧⲛ̄ⲣⲱⲙⲉ ⲧⲏⲣⲟⲩ · ⲉⲙⲛ̄ⲗⲁⲁⲩ ϯϫⲣⲟⲡ ⲛⲏⲧⲛ̄ :</p>
</div>
<div class="section" id="id84">
<h3>Paragraph 04<a class="headerlink" href="#id84" title="Permalink to this headline">¶</a></h3>
<p>ⲕⲁⲓ ⲅⲁⲣ ⲛ̄ⲧⲁⲓ̈ⲥϩⲁⲓ̈ⲛⲁⲓ̈ ⲁⲛ ⲉⲓ̈ϯⲥⲃⲱ ⲛⲏⲧⲛ̄ · ⲁⲛⲟⲕ ⲅⲁⲣ ⲁⲛⲟⲕ ⲟⲩⲧⲁⲗⲁⲓⲡⲱⲣⲟⲥ, ⲉⲛϯⲡⲏϩ ⲁⲛ ⲉⲛⲉⲓ̈ϣⲓ · ⲁⲩⲱ ⲛ̄ⲧⲉϣⲗⲏⲗ ⲉϫⲱⲓ̈ ⲛ̄ⲧⲉⲡⲛⲟⲩⲧⲉ ⲛⲁϩⲙⲉⲧ ⲉⲃⲟⲗ ϩⲙ̄ⲡⲉⲑⲟⲟⲩ ⲛⲓⲙ · ϫⲉⲁⲛⲟⲕ ⲟⲩϩⲏⲕⲉ ⲁⲛ̄ⲟⲩⲉⲃⲓⲏⲛ · ⲁⲗⲗⲁ ⲉⲓ̈ⲟⲩⲱϣ ⲉⲧⲣⲉⲛⲣ̄ⲃⲟⲗ ⲧⲏⲣⲛ̄ ⲉⲧⲉⲕⲣⲓⲥⲓⲥ ⲙ̄ⲡⲛⲟⲩⲧⲉ. ⲛ̄ⲧⲛ̄ⲣ̄ⲙ̄ⲡϣⲁ ⲙ̄ⲡⲱⲛϩ̄ ϣⲁⲉⲛⲉϩ ϩⲓⲟⲩⲥⲟⲡ :</p>
</div>
</div>
</div>


    </div>
      
  </div>
</div>
<footer class="footer">
  <div class="container">
    <p class="pull-right">
      <a href="#">Back to top</a>
      
    </p>
    <p>
        &copy; Copyright 2016, So.<br/>
      Created using <a href="http://sphinx-doc.org/">Sphinx</a> 1.3.5.<br/>
    </p>
  </div>
</footer>
  </body>
</html>